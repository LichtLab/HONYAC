
Μια ντουζίνα και τρία διηγήματα

Άκης Βαΐου | Σοφία Γκιούσου | Σοφία Δευτερίγου
Κατερίνα Θεριουδάκη | Θοδωρής Κούτρης
Ελένη Κοφτερού | Στέφανος Λίβος | Βασίλης Πουλημενάκος
Μαρία Ρογδάκη | Ελ Ρόι | Ελένη Σεμερτζίδου
Παναγιώτης Σιμιτσής | Νικόλας Σμυρνάκης
Γιάννης Φαρσάρης | Μιχάλης Χαραλαμπάκης
2_
ΔΗΓΜΑ ΓΡΑΦΗΣ

www.openbook.gr
ΔΗΓΜΑ ΓΡΑΦΗΣ
Μια ντουζίνα και τρία διηγήματα
Παρακαλούμε σκεφτείτε το περιβάλλον πριν εκτυπώσετε
3_
Μια ντουζίνα και τρία διηγήματα

ΔΗΓΜΑ ΓΡΑΦΗΣ
Συλλογή διηγημάτων
ISBN 978-960-99990-0-7
2011
OPENBOOK – Ανοικτή Λογοτεχνία
Εικόνα εξωφύλλου:
Δον Ψυχώτης [ donpsychote. blogspot. com ]
Σχεδιασμός εξωφύλλου:
Λευτέρης Παναγουλόπουλος [ www. leftgraphic. gr ]
Η συλλογή διηγημάτων “Δήγμα Γραφής”
διανέμεται ελεύθερα στο Διαδίκτυο σε μορφή ψηφιακού βιβλίου
με άδεια Creative Commons
[ Αναφορά προέλευσης - Μη Εμπορική Χρήση - Παρόμοια Διανομή ]
4_
ΔΗΓΜΑ ΓΡΑΦΗΣ

Λέξεις που δαγκώνουν *…
Μας αρέσει να καθόμαστε τις νύχτες να ταιριάζουμε τα γράμματα στη σειρά, σε
αμέτρητες ακολουθίες. Μας αρέσει η μοναξιά, γιατί έχουμε για συντροφιά την έμπνευση.
Μας αρέσει το διαδίκτυο, γιατί είναι ελεύθερο και αφήνει τις λέξεις να ταξιδεύουν.
Έχουμε ιστορίες να σας πούμε, παραμύθια να διηγηθούμε κι είπαμε να μαζευτούμε
παρέα να τις πούμε όλοι μαζί. Δεκαπέντε άνθρωποι, μια ντουζίνα και τρία διηγήματα…
Συναντηθήκαμε δημιουργικά - κι ας μην γνωριζόμαστε δια ζώσης οι περισσότεροι -
και σας παρουσιάζουμε ένα συλλογικό ψηφιακό βιβλίο με μικρές ιστορίες. Ένα τόσο δα
δείγμα γραφής μερικών αδιόρθωτων που επιμένουν να αντικρίζουν τον κόσμο αλλιώς
μέσα από τη λογοτεχνία.
Το αφήνουμε ελεύθερο στα κύματα του διαδικτύου με την ελπίδα να διαβαστεί, να
αγαπηθεί, να μοιραστεί…
Καλή σας ανάγνωση !
Υ.Γ.
Θα ξανασυναντηθούμε…
* δήγμα (το) | δήγμα-τος / -ατα, -άτων = το δάγκωμα - ΣΥΝ. δαγκωνιά, δαγκωματιά - ΕΤΥΜ. < αρχ. δήγμα <
dak-ma, εκτεταμ. βαθμ. του ρ. δάκ-νω «δαγκώνω» (Λεξικό της Νέας Ελληνικής Γλώσσας Γ. Μπαμπινιώτη)
5_
Μια ντουζίνα και τρία διηγήματα

Άκης Βαΐου
Κόλαση – Παράδεισος 20 χιλιόμετρα
ΟΝ ΣΚΟΤΩΣΑ! ΤΟΝ ΣΚΟΤΩΣΑ! Λοιπόν πρέπει να ηρεμήσω πρέπει να αποτυπώσω όλες μου
τις σκέψεις σε χαρτί. Έχω τη βοήθεια από ψηλά. Όλα θα πάνε καλά. Όλα θα πάνε
καλά. Δεν με γνωρίζει κανείς ακόμη εδώ, οπότε δεν υπάρχει λόγος να φοβάμαι και
κανένας απολύτως λόγος να δείχνω ανήσυχος. Είμαι σε μία παμπ στη μέση του πουθενά.
Στη Bόρειο Ιρλανδία. Μόλις 120 χιλιόμετρα μακριά από τον προορισμό μου. Μόνο. Δεν
είναι πολλά. 120 χιλιόμετρα με τα πόδια. Στην κατάσταση που είμαι τώρα και τον γύρο
του κόσμου κάνω.
Τ
Θα ακολουθήσω τις οδηγίες. Πρέπει επιτέλους να μπει ένα τέλος στον εφιάλτη.
Τουλάχιστον είμαι μακριά από την κόλαση. Λοιπόν, ονομάζομαι Τόμας Κάρολ. Είμαι
συγγραφέας. Έχω γράψει αρκετά βιβλία. Δεν έχω κάνει ποτέ τίποτα κακό και ήμουν πέντε
χρόνια στη φυλακή! Στην κόλαση! Πέντε χρόνια μέσα ενώ ήμουν αθώος! Έπρεπε να βγω.
Έπρεπε να αποδράσω ανεξάρτητα από το γράμμα. Θα το έκανα. Όλοι ξέρουν το μίσος που
έχω για τις φυλακές. Δύο βιβλία μου μιλούν αποκλειστικά για τις απαράδεκτες συνθήκες
που αντί για ένταξη στην κοινωνία, επιτυγχάνουν μία αποστροφή της ανθρωπιάς. Να
βγεις με ένα χαρακτήρα πολύ πιο ζωώδη από ό,τι αρχικά μπήκες. Να μετανιώσεις την ώρα
και τη στιγμή όχι που έκανες το αδίκημα, αλλά που επέτρεψες να σε πιάσουν. Που δεν
σκότωσες όποιον επιχείρησε να φυλακίσει τα χέρια και το μυαλό σου με τις ίδιες
μεταλλικές χειροπέδες που αν και ανοξείδωτες, επιτρέπουν τη σκουριά της ψυχής σου. Και
να, που με το δικό μου παράδειγμα τα βιβλία μου βγαίνουν αλήθεια.
Ο «Δραπέτης της Κολάσεως» ήταν το τελευταίο μου βιβλίο και μόνο αυτό είναι για
μένα η φυλακή. Η κόλαση. Θεέ μου πώς έχω φτάσει ως εδώ; Πέντε χρόνια στη φυλακή για
κάτι που δεν έκανα και τώρα σκότωσα άνθρωπο για να αποδράσω! Σκότωσα άνθρωπο!
Όμως έχω στα χέρια μου το γράμμα. Θα ακολουθήσω τις οδηγίες. Υπάρχει κάποιος που με
πιστεύει και θα με βοηθήσει. Δεν έκανα εγώ το αδίκημα και θα το αποδείξω! Το φωνάζω
τόσα χρόνια και δεν ξέρω γιατί δεν το ακούνε. Είμαι σίγουρος πως αυτός που με έμπλεξε
έχει άκρες. Είναι κάπου ψηλά και δεν άφησε κανέναν να πάει στο καλυβάκι να βρει τις
6_
ΔΗΓΜΑ ΓΡΑΦΗΣ

αποδείξεις. Είναι δυνατόν να μένω πέντε χρόνια στην κόλαση χωρίς να έχει πάει να δει
έστω ένας αν λέω αλήθεια; Αφού οι αποδείξεις είναι εκεί.
Πρέπει όμως να ξεκινήσω. Ξέρω τα μέρη καλά. Εδώ είμαι λίγο απομακρυσμένα, όμως
σύντομα θα φτάσω στα δικά μου λημέρια. Στη γαλήνη μου. Στην περιοχή που τριγύρναγα
για χρόνια με τα πόδια, γιατί μου ερχόταν έμπνευση για συγγραφή. Στα βουνά και στο
καλυβάκι μου δίπλα στη λίμνη. Στην παλιά μαρίνα που έφευγαν οι βάρκες των ψαράδων
και έχει μείνει αχρησιμοποίητη εδώ και χρόνια. Μα πώς να αφήσεις αχρησιμοποίητο τον
παράδεισο; Βάζεις ποτέ λουκέτο στην απόλυτη νηνεμία;
Θα πιάσει καταιγίδα, πρέπει να προχωρήσω όσο προλάβω.
Έχω διανύσει αρκετά χιλιόμετρα. Νιώθω τα πόδια μου βαριά αλλά θα αποδείξω σε
όλους ότι κάνανε λάθος. Μετά ελπίζω να βοηθήσει ο φίλος από ψηλά να απαλλαγώ από
το φόνο. Μάχη δώσαμε και εκπυρσοκρότησε το όπλο. Αυτό θα πω. Θα με βοηθήσει να
ξεφύγω. Το λέει στο γράμμα καθαρά.
‘Ξέρω ότι είσαι αθώος. Ξέρω όλη την αλήθεια. Αυτός που σε έμπλεξε θα αποκαλυφθεί. Πρέπει να
βοηθήσεις όμως και εσύ. Πρέπει να αποδράσεις σήμερα το βράδυ. Κάνε ό,τι σου πω. Στις 2… …και
σκότωσε τον φρουρό στην έξοδο 4. Τρέξε ευθεία στο προαύλιο και θα δεις σκαμμένη τρύπα. Βγες.
Είναι όλα μελετημένα. Μπορείς. Πρέπει να το κάνεις. Μετά άστα σε μένα. Ο φόνος θα βγει ατύχημα
και όταν αποδειχθεί η αθωότητά σου, θα κανονίσω να δικαστείς και να αθωωθείς και πάλι με μία
αποζημίωση που θα αναλάβω εγώ. Σήμερα όμως. Όλα θα γίνουν σήμερα. Και να γράφεις τα πάντα.
Πρέπει να γράφεις τα πάντα και τι κάνεις. Να δείχνεις το λόγο που γίνονται όλα αυτά. Είσαι αθώος!
Μην το ξεχνάς’.
Δεν το ξεχνάω. Πέντε χρόνια δεν το ξέχασα ούτε στιγμή. Ούτε την ώρα που ο νους
βυθίζεται τα βράδια στα σοκάκια του ονείρου. Εγώ ήμουν πάντα εκεί άγρυπνος και
αγέρωχος περπατητής του εφιάλτη. Να τρέχω να προλάβω χωρίς να ξέρω τι. Συνεχώς να
τρέχω. Και τώρα να που τρέχω στην πραγματικότητα. Νιώθω εξουθενωμένος. Δεν ξέρω
πόσα χιλιόμετρα μείνανε ακόμη. Ήξερα πόσο απέχει η κόλαση από τον παράδεισό μου, το
καλυβάκι μου, όμως τώρα δεν ξέρω πόσο ακόμα απέχω εγώ. Αυτή την ιστορία θα την πω
κάποτε και στο βιβλίο μου. Το καινούριο μου βιβλίο που θα παίξω στον τίτλο κάπως με τα
χιλιόμετρα. Πόσα διένυσα, πόσα χρειάστηκαν, κάτι τέτοιο. Θα δω. Συνεχίζω.
7_
Μια ντουζίνα και τρία διηγήματα

Θα αρχίσω να ηρεμώ μόνο όταν δω την Κορφή της Φλόγας. Τον αγαπημένο μου λόφο
που έχει πάρει αυτή την ονομασία όταν κάποτε τα φυτά στην κορυφή πήραν φωτιά από
μόνα τους καλοκαίρι από τον πυρακτωμένο ήλιο. Ο λόφος είναι τώρα πάλι κανονικό
δάσος σχεδόν, όμως η Κορφή της Φλόγας δεν έχει ίχνος πράσινου σε ακτίνα πέντε μέτρων.
Εκεί που κάθομαι εγώ. Που βλέπω κατάματα τον κυκλικό εμπρηστή να μου χαμογελάει
ανάμεσα από τα σύννεφα και 20 χιλιόμετρα πιο πέρα να φαίνεται το καλυβάκι μου. Τόσο
απέχει. Ο παράδεισός μου που έχουν γραφτεί τα βιβλία μου και που θα γραφτεί και το
επόμενο. Μόλις λάμψει η αλήθεια. Μόνο εκεί θα ηρεμήσω. Όταν φτάσω εκεί που ξέρω ότι
τέλειωσαν όλα. Προχωράω.
Δεν το πιστεύω αυτό. Είμαι στην Κορφή της Φλόγας. Έμεινα δέκα λεπτά με τα χέρια
μου τεντωμένα στον ήλιο. Είμαι τόσο κοντά στον παράδεισο. Τόσο μακριά από την
κόλαση. Ελπίζω να πάνε όλα όπως είναι σχεδιασμένα. Ελπίζω ο φίλος να μου σταθεί στα
δύσκολα. Με τρομάζει όμως πιο πολύ από όλα που νιώθω εδώ και κάμποση ώρα πως με
ακολουθούνε. Πως ακούω θόρυβο. Ίσως να είναι και η σκέψη ότι φτάνω στο τέλος και να
φοβάμαι μήπως χαλάσουν όλα τελευταία στιγμή. Μήπως με πιάσουν γιατί δεν είναι
δύσκολο να γυρίσει ένας δραπέτης στο λημέρι του. Έτσι δεν είναι; Θα έλεγα μάλλον ότι
είναι και το φυσιολογικό, άρα τελικά… το απίθανο. Το φυσιολογικό είναι σε αστυνομικά
μυθιστορήματα αυτό που δεν περιμένεις ποτέ να κάνει ο άλλος. Είναι απίθανο να γυρίσω
εκεί που θα με βρούνε και ελπίζω να έχουν σκεφτεί και αυτοί το ίδιο. Ελπίζω και η ζωή
μου να ξεφυλλιστεί σαν μυθιστόρημα. Έτσι θα γίνει και να ο τίτλος που έψαχνα. 20
χιλιόμετρα. Εδώ στην Κορφή της Φλόγας. Το αγαπημένο μου μέρος, θα γίνει το
αγαπημένο μου βιβλίο. Το μυθιστόρημα της ζωής μου. Σκοτείνιασε όμως πολύ. Θα
ξαπλώσω κάπου εδώ και με την αυγή ξεκινάω.
Δεν τους πρόλαβα. Άκουσα φωνές και πυροβολισμό. Και μετά ακόμη περισσότερες
φωνές. Έτρεξα να δω ποιος είναι, όμως δεν πρόλαβα κανέναν. Να συστηθώ κι εγώ με τη
σειρά μου. Είμαι περαστικός. Τουρίστας φυσιολάτρης και ήμουν κάτω από αυτό το λόφο
όταν άκουσα τις φωνές. Ονομάζομαι Ντέιβιντ Φέλαν. Ανέβηκα εδώ και κοίταξα τριγύρω.
Βρήκα αυτές τις σημειώσεις ανάμεσα σε κάτι φύλλα. Ανατρίχιασα στην ιδέα ότι μπορεί η
ιστορία που διάβασα μόλις, να είναι αληθινή. Δεν ξέρω μήπως συνδέεται και με το
8_
ΔΗΓΜΑ ΓΡΑΦΗΣ

περιστατικό πριν. Όπως και να ‘χει, μιας και δεν έχω κάνει ποτέ κάτι παράτολμο στη ζωή
μου, αποφάσισα να το κάνω τώρα. Να τελειώσω την αποστολή του ήρωα. Να φτάσω στο
καλυβάκι που λέει πιο πάνω και να συνεχίσω να τα γράφω όλα όπως λέει εκείνο το
γράμμα, μήπως και πράγματι μπορώ να βοηθήσω κάποιον αθώο. Δίπλα από τις
σημειώσεις, γιατί βλέπω ότι δεν το αναφέρει κάπου, υπάρχει το δικάσιμο χαρτί φυλάκισης
που τον κρίνει ένοχο για πέντε ληστείες τραπεζών και δύο ανθρωποκτονίες την ώρα των
ληστειών. Οπότε με κάποιο τρόπο μέσα στο καλυβάκι θα πρέπει να φανεί η αθωότητά του.
Πραγματικά με έχει πιάσει άγχος τώρα. Ελπίζω να μπορέσω να βοηθήσω. Ξεκινάω με το
αυτοκίνητό μου, μιας και βλέπω έναν χωματόδρομο περιφερειακά. Θα δοκιμάσω να πάω
από εκεί.
Είμαι στο καλυβάκι. Ο παράδεισός του είναι πραγματικά υπέροχος. Εδώ και εγώ θα
μπορούσα να γίνω συγγραφέας όπως εκείνος νομίζω. Μπαίνω μέσα.
Αν πριν είχα ανατριχιάσει, τώρα κολυμπάω στον ιδρώτα. Η ιστορία είναι αληθινή
πέρα για πέρα. Πρέπει να καλέσω μάλλον την αστυνομία. Βρήκα μέσα στο καλυβάκι σε
ένα παλιό μπαούλο μία βαλίτσα γεμάτη χρήματα! Υπερβολικά πολλά χρήματα που
πιθανώς, αφού είναι από ληστείες, να είναι και σημαδεμένα. Και ένα σημείωμα πάνω να
γράφει:
Η επιλογή προσώπου είναι τυχαία. Συγγνώμη, αλλά πρέπει να σε μπλέξω για να απαλλαγώ εγώ.
Λυπάμαι.
Αν εννοεί αυτό που νομίζω, τότε ο άνθρωπος είναι πράγματι αθώος. Κάποιος τον
ενέπλεξε σε όλο αυτό. Κάποιος που κινεί τα νήματα και κατάφερε με κάποιον τρόπο να μη
γίνει ποτέ έρευνα στην καλύβα. Κάποιος που δείχνει ότι έκανε τις ληστείες, όμως δεν
μπορούσε να χρησιμοποιήσει τα χρήματα και ήθελε για αρκετό καιρό να ξεχαστεί η
υπόθεση. Θα πάω στην αστυνομία.
Έμεινα με το στόμα ανοιχτό. Είναι τελικά τίποτα στη ζωή τυχαίο; Πρώτη φορά που
ασχολήθηκα με κάτι παράτολμο και φαίνεται ότι θα ανταμειφτώ. Ο επιθεωρητής μού είπε
ότι εδώ και δύο μέρες έχει βγει απόφαση όποιος πιάσει τον δραπέτη και ανακαλύψει τα
χρήματα τα οποία και θα παραδώσει στο σύνολό τους στην αστυνομία, θα αποζημιωθεί με
9_
Μια ντουζίνα και τρία διηγήματα

το 1/3 των κλοπιμαίων! Είναι δυνατόν; το 1/3; Αλλάζει όλη η ζωή μου από ένα τυχαίο
περιστατικό! Ο δραπέτης δεν βρέθηκε μου είπαν. Τους είπα για τις φωνές που άκουσα,
αλλά δεν κατάφεραν ακόμη να τον εντοπίσουν νεκρό ή ζωντανό, ωστόσο θα μου δώσουν
κανονικά τα χρήματα που μου αναλογούν.
Είμαι σπίτι μου και από καθαρή τύχη κατάφερα να αλλάξω τη ζωή μου! Να βρω τον
παράδεισό μου! Και ξέρετε κάτι; Μένω σχεδόν 20 χιλιόμετρα από τη φυλακή που ονομάζει
κόλαση ο δραπέτης. Και δεν καταλαβαίνω γιατί το λέει αυτό. Ίσως να τον παρέσυρε το
γεγονός ότι ήταν αθώος, αλλά πάλι το έγραφε και από πιο παλιά στα βιβλία του. Εγώ
πάντως τις βλέπω θετικά τις φυλακές. Κάπου εδώ πρέπει να σταματήσω να γράφω. Ό,τι
ήταν να ειπωθεί ειπώθηκε και τώρα θα απολαύσω εγώ.
Αναφορά επιθεωρητή
Ο Ντέιβιντ Φέλαν συνελήφθη. Οι σημειώσεις αυτές θα χρησιμοποιηθούν ως πειστήριο στη δίκη
του για πέντε ληστείες, τρεις ανθρωποκτονίες και για υπευθυνότητά του ως ηθικού αυτουργού σε
ανθρωποκτονία φύλακα φυλακών.
Ο ανωτέρω κατηγορούμενος έκανε τις ληστείες και ενέπλεξε με ψεύτικα στοιχεία και με βοήθεια
από πρόσωπο της διεύθυνσης της φυλακής τον δραπέτη Τόμας Κάρολ, τον οποίο είχε μελετήσει ως
προς την απέχθειά του για τη φυλακή και ήξερε ότι ήταν ικανός για οποιαδήποτε απονενοημένη
προσπάθεια ώστε να αποδείξει την αθωότητά του. Του έστειλε το γράμμα έπειτα από πέντε χρόνια
κανονίζοντας τον τρόπο διαφυγής με τη βοήθεια του ανθρώπου από μέσα. Τον ακολούθησε και τον
σκότωσε όταν είχε γράψει αρκετά στις σημειώσεις, οι οποίες ήταν μέρος του σχεδίου. Να παρίστανε
τον τυχαίο τουρίστα που θα έπαιρνε στο τέλος μία αμοιβή νόμιμη και ικανή να ζήσει αυτός και τα
δισέγγονά του.
Τα στοιχεία που αποκάλυψαν την υπόθεση είναι το γεγονός ότι ο συγγραφέας πάνω στο άγχος του
δεν έγραψε ποτέ στο χαρτί την αιτία που είχε κριθεί ένοχος. Ο Φέλαν στη συνέχεια φοβούμενος
μήπως πάει κάτι στραβά στην υπόθεση για το πώς ένας τουρίστας θα έβρισκε τα χρήματα και δεν θα
τα έπαιρνε να φύγει, συμπλήρωσε μόνος του ότι είναι από ληστείες τραπεζών και πιθανώς
σημαδεμένα. Το δικαστικό χαρτί που ισχυρίζεται όμως ότι βρήκε δίπλα στις σημειώσεις δεν υπήρξε
ποτέ, γιατί αυτά παραμένουν μόνο στα αρχεία της δίκης και χωρίς αντίγραφο. Χάρη στην άγνοιά του
για τα δικαστικά, έπεσε στη δική του παγίδα.
10_
ΔΗΓΜΑ ΓΡΑΦΗΣ

Απίστευτο μέχρι που μπορεί να φτάσει τελικά ο ανθρώπινος νους. Να κατασκευάσει
ιστορίες βγαλμένες από την κόλαση, ώστε να φτάσει στο τέλος στον παράδεισο. Στο δικό
του παράδεισο. Δεν χρειάζεται να κουραστεί άλλωστε και πολύ για να τα καταφέρει. 20
χιλιόμετρα δρόμος είναι.
Εγώ πήγα εκεί. Μετά. Είδα το καλυβάκι και τη μαρίνα. Άκουσα τη νηνεμία. Άγγιξα
τον ήλιο. Ανέβηκα στην Κορφή της Φλόγας και φύτεψα ένα ηλιολούλουδο στη γυμνή γη.
Δεν ξέρω αν κάποτε πιάσει και φυτρώσει, μα η προσπάθεια αρκεί. Όπως η δική του.
Αφιερώνω το ηλιολούλουδο σε εκείνον. Τον Δραπέτη της Κολάσεως. Συνήθως φτιάχνεις
ένα βιβλίο πάνω σε μία ιστορία ζωής. Εκείνος κατάφερε να το κάνει ταυτόχρονα. Έμεινε
μόνο ο επίλογος να γραφτεί. 20 χιλιόμετρα από τον Παράδεισο..
11_
Μια ντουζίνα και τρία διηγήματα

Ο Άκης Βαΐου γεννήθηκε το 1984 στα Τρίκαλα. Σπούδασε οικονομικά στη
Θεσσαλονίκη και έπειτα δημοσιογραφία στην Αθήνα. Εργάζεται στο τμήμα
μάρκετινγκ μίας εταιρίας και παράλληλα ασκεί το επάγγελμα του δημοσιογράφου.
Αποτελεί μέλος της δημιουργικής ομάδας του Νεμάνια (εκδ. d(en)orizetai, 2008), της
Γιορτής (εκδ. Εφύρα, 2010) και του Φορτηγού που πρόκειται να κυκλοφορήσει μέσα
στο 2011 από τις Βορειοδυτικές Εκδόσεις.
12_
ΔΗΓΜΑ ΓΡΑΦΗΣ

Σοφία Γκιούσου
Το πανέρι με τα άπλυτα
ΩΡΗ ΕΤΣΙ ΚΑΙ ΣΕ ΞΑΝΑΔΩ Μ’ ΑΥΤΟΝ θα σου το βγάλω το μαλλί τρίχα - τρίχα.
- Φίλοι είμαστε καλέ μάνα.
- Τι φίλοι μωρή, στο γόνατο θα σε σφάξω, αυτός είναι ο λήσταρχος Νταβέλης,
αφορισμένη, μυαλό δεν έχεις στο κεφάλι σου.
Η μάνα γυρνάει στο εικόνισμα να ζητήσει βοήθεια τάχα - λες και απάντησε ποτέ η
Παναγία να δώσει τη λύση - κι η Αρχόντω ανοίγει την πόρτα στα γρήγορα. Καστανά
πόδια στις πλάκες της αυλής, τα τζιτζίκια έχουν τρελαθεί ήδη κι οι φωνές την ακολουθούν
μέχρι τη γωνία.
- Άμα σε πιάσω με τον Αργύρη θα τα πω του πατέρα σου, ακούς; Θα σου σπάσει τα
παΐδια. Αρχόντωωωωωωωω.
Στη θάλασσα δεν υπάρχουν ούτε φωνές, ούτε η μάνα με το εικόνισμα, ούτε ο πατέρας.
Κι οι απειλές για το ξύλο πνίγονται στα κύματα που σκάνε στα βράχια. Στις μικρές
σπηλιές κρύβονται η Αρχόντω με το Γιάννη, τα πέλματα πετσί σκληρό πάνω στα βράχια
και την άμμο, κι ο Αργύρης τους βρίσκει πάντα.
Χώνεται η Αρχόντω στην πιο σκοτεινή γωνιά κι ο Αργύρης ψάχνει πάντα με τα χέρια
ανοιχτά, τυφλός μέσα στη σπηλιά από το φως του ήλιου. Σα να τη μυρίζει είναι, σα να
ξέρει που θα τη βρει. Το ένα χέρι στον ένα τοίχο, το άλλο στον άλλον, να χαϊδεύουν την
πέτρα κι η Αρχόντω δεν έχει από πού να ξεφύγει.
- Αρχόντω. Εδώ είσαι. Με περιμένεις.
Δε ρωτάει. Ψιθυρίζει σίγουρο το ξυπόλυτο αγόρι με το καστανό τσουλούφι στα μάτια
και τα λακκάκια στα μάγουλα, πριν την ακουμπήσει στο μπράτσο και τρέξει πίσω στην
παραλία για να μην τον προλάβει και πρέπει να τα ξανα-φυλάξει. Ο Γιάννης χοροπηδάει
δίπλα από την πέτρα που τα φυλάνε “τρέχα Αρχόντω”, κι όπως ανοίγει το στόμα
μακραίνουν στο πρόσωπο οι φακίδες του, αλλά που να προλάβεις τον Αργύρη.
Ανάβουν φωτιές οι τρεις τους και μένουν να χαζεύουν το θαλασσινό νερό που
διαμαρτύρεται πάνω στα μικρά άσπρα κλαδιά που ‘χει ξεβράσει η θάλασσα. Τα βράδια οι
13_
Μια ντουζίνα και τρία διηγήματα

μανάδες βγάζουν τα αγκάθια των αχινών από τις φτέρνες τους και τους δίνουν και καμιά
ξυλιά που χώνονται στο κρεβάτι με τα πόδια άπλυτα.
…
Όταν ο Αργύρης επιστρέφει, μετά από χρόνια, μετά την ξενιτιά, μετά τους γάμους και
τις γέννες και τις ξυλιές που δίνουν ο Γιάννης κι η Αρχόντω στα δικά τους τα παιδιά είναι
ήδη πολύ αργά.
...
Τα μάθαινε τα χαμπέρια η μάνα της και τα ‘λεγε στην Αρχόντω, όταν περνούσε να της
κρατήσει τα παιδιά. Κλέφτης ο Αργύρης, φυλακή ο Αργύρης, απέλαση ο Αργύρης,
τρυπιέται ο Αργύρης.
- Στα ‘λεγα μωρή; κουνούσε η μάνα το κεφάλι ευχαριστημένη, Λήσταρχος Νταβέλης.
Καλά στα ‘λεγα. Ίδιος η κυρά Κίτσα. Από τέτοια χολή τι παιδί περιμένεις να βγει. Στα
‘λεγα; Και ήθελες να τον πάρεις. Δε λες που στραβώθηκε ο Γιάννης και σε πήρε. Στα ‘λεγα
‘γω!
Και κουνούσε το κεφάλι η Αρχόντω, ναι, μου τα ‘λεγες, και τα κουβέντιαζε με το
Γιάννη μετά, πριν πέσουν στο κρεβάτι κι αγκαλιαστούν και ανασάνουν τον ήσυχο ύπνο
της τρυφερότητας.
…
Το απόγευμα εκείνης της Κυριακής ήρθανε στον καφενέ τρεις μπάτσοι με αυτοκίνητο
αμαρκάριστο και ζήτησαν με το βλέμμα τον Αργύρη. Ο Στάθης ο διοικητής μπήκε πρώτος,
χαιρέτησε ένα γύρο κι από πίσω δυο άλλοι, που δεν τους ήξερε το χωριό. Ο Αργύρης
σηκώθηκε από το τραπέζι, άφησε τον καφέ να αχνίζει και το Γιάννη να κοιτάει τα
γαλόνια. Τους χαιρέτησε, τους έκανε και χειραψία, “καλώς τα παιδιά”, είπε δυνατά, “τι
γίνεσαι ρε Στάθη;”. Και πιο σιγά “πάμε παρέα σπίτι παιδιά, μη με κάνετε ρεζίλι στο
χωριό”.
Η κυρά Κίτσα καθάριζε φασολάκια στην αυλή, η καλτσοδέτα να σκάει τη γάμπα κάτω
από το γόνατο και να πετάγονται οι μπλε φλέβες κάτω από την κλαρωτή τη ρόμπα.
- Τι έγινε Αργύρη;
- Τίποτα μάνα, εδώ κάτι δουλειές έχουμε με τα όργανα.
Φτιάχνει λίγο το σουτιέν της, πάει τα στήθια της λίγο πιο κει με τα μπράτσα, πάντα την
ενοχλούν, και συνεχίζει με τα φασόλια ατάραχη.
14_
ΔΗΓΜΑ ΓΡΑΦΗΣ

- Αργύρη, έκανες μια δουλειά στην Αθήνα πριν από κάνα μήνα.
- Εδώ ήμουν.
Ο Στάθης ξεφυσάει, έχει και μια ζέστη καταραμένη αυτές τις μέρες. Ιδρώνει, γίνονται
τα μάγουλά του ακόμα πιο κόκκινα, νιώθει τον ιδρώτα να μουσκεύει το γιακά του. Έχει
τον συνάδελφο από την Αθήνα μιλημένο. Καλό παιδί ο Αργύρης, ευγενικός, έξυπνος,
αλλά έμπλεξε. Ναρκωτικά, περιπέτειες, ορφανός από πατέρα. Να τα μπαλώσουμε μεταξύ
μας, άσε το παιδί, έχει περάσει δύσκολα στην ξενιτιά, φυλακές, ξύλο, τέτοια.
- Αργύρη κοίτα να δεις, εδώ ο συνάδελφος μίλησε με τον Τσέβη.
Ο συνάδελφος στέκεται αμίλητος, φάτσα Πελοποννησιακή, σκέφτεται ο Αργύρης.
Τετράγωνο μέτωπο, ρυτίδες, μουστάκι αυστηρό. Κι αν ο Αργύρης ξέρει τον Τσέβη, που τον
ξέρει, ο Τσέβης κελάηδησε.
- Ντάξει ρε παιδιά και τι θέλετε;
- Εδώ του συνάδελφου του λείπει το υπηρεσιακό περίστροφο. Δώσε το όπλο να
τελειώνουμε.
Τον ζυγιάζει τον Πελοποννήσιο ο Αργύρης και γεννημένος τζογαδόρος τους δείχνει το
πανέρι με τα άπλυτα.
- Να εκεί μέσα είναι, στον πάτο.
Χώνουν τα χέρια οι μπασκίνες, βγάζουν κάτι άλλες κλαρωτές ρόμπες της κυρά Κίτσας,
κάτι σώβρακα του Αργύρη και βρίσκουν μια σακούλα με χρυσαφικά, με ρολόγια, με
κολιέ, με σκουλαρίκια και κάτω - κάτω το υπηρεσιακό περίστροφο.
- Τι είναι αυτά ρε Αργύρη;
Σηκώνει τους τέλειους ώμους του, γελάει το στραβό του γέλιο, ανθίζουν τα λακκάκια
στα μάγουλά του.
- Παιδιά εντάξει, μοιράστε τα μεταξύ σας.
- Έτσι τους είπες; λέει ο Γιάννης στον καφενέ μετά και δεν ξέρει αν πρέπει να γελάσει,
οι φακίδες μακραίνουν στα μάγουλά του όσο ανοίγει πιο πολύ το στόμα του.
- Έτσι βέβαια. Αυτά έχουν φύγει από ένα σωρό σπίτια. Σιγά μην κάτσουν να κάνουν
σαράντα μηνύσεις και να καταγράφουν άλλους σαράντα μήνες. Παίρνουν το υπηρεσιακό,
παίρνουν και τα χρυσαφικά και δεν γίνεται κουβέντα.
- Κρίμα μωρέ Αργύρη, γελάει ο Γιάννης, σου φάγανε τη σοδειά.
15_
Μια ντουζίνα και τρία διηγήματα

- Μην είσαι μαλάκας. Αυτά ήταν δευτέρας διαλογής. Τα πρώτης διαλογής τα ‘χω
αλλού.
Η Αρχόντω γελάει τόσο πολύ το βράδυ που της το λέει ο Γιάννης, που σχεδόν δε
μπορεί να πάρει ανάσα.
…
Ο Στάθης δεν έχει προλάβει να πιει την πρώτη γουλιά καφέ τη Δευτέρα, όταν
μπουκάρει ο Αργύρης έξαλλος και αναμαλλιασμένος
- Θα σε πνίξω καριόλη μπάτσε, από δω μέσα ζωντανός δε βγαίνεις.
Ρε κάτσε καλά, ρε τι να τον κρατάνε κάνα - δυο νέοι που ξέρουν την κατάσταση, τι να
προσπαθεί να τον λογικεύσει ο Στάθης, τίποτα.
- Πούστη μπάτσε θα σε σκίσω.
Με τα πολλά παίρνουν το Γιάννη τηλέφωνο, αδέλφια ο Αργύρης δεν έχει, ποιος θα
έρθει να τον μαζέψει;
- Είπαμε ρε να βάλεις το χέρι, αλλά εσύ το έβαλες πολύ βαθιά. Είπαμε να πάρετε τα
χρυσαφικά. Εσείς πήρατε ό,τι βρήκατε; Είμαι ‘γω κλέφτης αλλά σεις είστε κλεφταράδες. Ρε
έταξα προικιά και δαχτυλίδια και τα πήρατε κι αυτά.
- Τι πήραμε ρε Αργύρη, τι λες; Εκεί δεν ήσουν;
Δεν μπόρεσαν να βγάλουν άκρη, μπερδεύτηκαν. Κάτι οι σακούλες, κάτι τα άπλυτα,
κάτι για άλλες κρυψώνες, κάτι ο Στάθης να ‘χει ανάψει, να ‘χει κορώσει, να ιδρώνει και
να ξανα-ιδρώνει. “Θα μας μείνει εδώ μέσα ο διοικητής”, σκέφτηκε ο Γιάννης και κοίταζε
πώς θα λογικέψει τον Αργύρη.
- Σκατόφαρα, εγώ έχω χύσει ιδρώτα για να μαζέψω τα χρυσαφικά, κι ήρθες εσύ να τα
σουφρώσεις;
Σηκώνεται ο Στάθης πάνω, έχει γίνει ολοκόκκινος, η φλέβα χτυπάει στο λαιμό, μέσα
από το σφιχτό κολάρο.
- Αργύρη θα σε λιανίσω κάτσε καλά.
- Τι λες ρε φτύσμα που θα με λιανίσεις, εμένα με στήσανε στον τοίχο καπεταναίοι με
πενήντα παλληκαράδες και δε φοβήθηκα, εμένα θα λιανίσεις; Θα σε φάω ζωντανό.
Από δω από κει, πώς έγινε και τον καταφέρανε και πήγε σπίτι. Στο αμάξι έκλαιγε.
- Τα έταξα ρε Γιάννη και μου φάγανε και τα άλλα χρυσαφικά.
- Σου πήρανε και τα άλλα;
16_
ΔΗΓΜΑ ΓΡΑΦΗΣ

- Η μάνα μου λέει τα πήρανε, κι όχι τίποτα άλλο αλλά είχα ταγμένο πράγμα εκεί μέσα.
Κι έκλαιγε σα μικρό παιδί.
Πέρασε καμιά βδομάδα μετά από το τμήμα, “είσαι καλό παιδί εσύ Στάθη, ντάξει,
κάποιος άλλος θα τα πήρε, συγγνώμη”, του είπε λίγο μπερδεμένα ο Αργύρης μέσα από
όνειρα πολύχρωμα και χημικά.
…
Που και που η Αρχόντω θα το σκεφτόταν κι αυτό και θα γελούσε, τον Αργύρη να έχει
το Στάθη από το γιακά και να του ζητάει τα καλά τα κλοπιμαία. Αν δεν ήταν η κυρά
Κίτσα στην κηδεία.
…
Στη μικρή παραλία, ο Αργύρης κρατάει την Αρχόντω αγκαλιά, τα ξύλα να φτύνουν το
θαλασσινό νερό στη φωτιά.
- Να έτσι κάνει αρχόντισσά μου το κορμάκι σου, της ψιθυρίζει και το σώμα το εφηβικό
φλέγεται.
- Θα φύγεις όμως.
- Για σένα μάτια μου. Θα στείλω και για σένα. Λίγο μόνο να ορθοποδήσω και θα
στείλω δαχτυλίδια και προικιά, να δεις.
- Δε θέλω προικιά Αργύρη μου, να μείνεις θέλω - το λέει και ξέρει ότι δεν την ακούει.
Της ψιθυρίζει την ώρα που σηκώνει το γόνατο της ψηλά, βάζει το χέρι του στο στήθος
της και της ψιθυρίζει. “Αρχόντω. Εδώ είσαι. Με περιμένεις”. Δεν είναι ερώτηση. Ανθίζουν
τα λακκάκια στο πρόσωπό του. Κι εκείνη αναστενάζει και υπόσχεται να περιμένει με την
καμπύλη της μέσης της που ανασηκώνεται για να τον συναντήσει.
…
Περπατάει ξυπόλυτη στο σπίτι, τα παιδιά είναι στο σχολείο κι εκείνη μόλις έχει
μαζέψει τη σφουγγαρίστρα όταν χτυπάει το κουδούνι.
- Καλώς τον Αργύρη. Δεν είναι εδώ ο Γιάννης.
- Δεν ήρθα για το Γιάννη.
Του κάνει καφέ και κάθονται στην κουζίνα, χαϊδεύει με τα χέρια του το πλαστικό που
είναι απλωμένο στο τραπέζι, από κάτω διαγράφονται τα κεντίδια στο κόκκινο
τραπεζομάντηλο. Γέρνει το κορμί του προς τα μπρος, μισο-κλείνουν τα μάτια του.
- Αργύρη είσαι καλά;
17_
Μια ντουζίνα και τρία διηγήματα

- Σου έφερα πεσκέσι αρχόντισσά μου.
Ψάχνει τις τσέπες του αργά, αβέβαια. Γυαλίζει το χρυσό στην παλάμη της, μια πέτρα
κόκκινη μέσα στη μέση. Ανοίγει με ένα μικρό κλικ το μενταγιόν, της χαμογελάνε δυο
άγνωστοι, πάντα αντικριστά.
- Κλεμμένο μενταγιόν μου έφερες;
- Να βάλεις εσένα και το Γιάννη. Σου έταξα, δε σου έταξα;
- Δαχτυλίδια και προικιά.
Σωπαίνει λίγο. Λικνίζεται λίγο ακόμα στην ψάθινη καρέκλα.
- Να βάλεις εσένα και το Γιάννη. Το λέει πάλι, τα λακκάκια λίγο πιο χαμηλά από ό,τι
στο χαμόγελό του το παιδικό.
- Να το πάρεις. Είναι κλεμμένο, δεν το θέλω.
- Είναι πρώτης διαλογής σου λέω. Δε το ‘χω με τις παλιατζούρες. Είναι από τα καλά. Τα
κρατάω για μένα, τα ακριβά, τα πιο καλά σου λέω.
- Ποια καλά;
Και της εξηγεί το κόλπο με τις δυο κρυψώνες. Η μια είναι πιο φανερή, της λέει. Έχει
εκεί μέσα τα κλοπιμαία που ‘ναι πιο μικρής αξίας. Αν καμιά φορά έρθουν στο σπίτι και
μπορεί να τη γλιτώσει να τους δείξει αυτή. Να πάρουν τα χρυσαφικά, να τη γλιτώσει, να
του μείνουν στην άλλη κρυψώνα τα καλά.
Γελάει η Αρχόντω, κουνιέται στο στήθος της.
- Αργύρη πάρ‘ το. Πες πως μου το έδωσες.
- Θα το βάλω στην καλή κρυψώνα και δε το πουλάω. Θα αλλάξεις γνώμη.
- Καλά, κράτα το.
Τον ταΐζει γεμιστά πού ‘χει εκείνη τη μέρα και τον αφήνει να κοιμηθεί στον καναπέ
μέχρι να έρθει ο Γιάννης. Παίρνει τα παπούτσια του για να τα βάλει στο πλυντήριο και
περνώντας κάνει μια έτσι το τσουλούφι να μην κρύβει τα μάτια του. Αλλά κουνάει το
κεφάλι της και συνεχίζει τις δουλειές του σπιτιού.
…
Στην κηδεία του τον θυμάται έτσι, ξαπλωμένο στον καναπέ, τα λασπωμένα παπούτσια
στο σφουγγαρισμένο πάτωμα και το χέρι της στο πρόσωπό του για να πάει το τσουλούφι
του πιο κει. Κουνάει το κεφάλι της και σηκώνει το βλέμμα της από το χώμα.
18_
ΔΗΓΜΑ ΓΡΑΦΗΣ

Η κυρά Κίτσα κάθεται στα μαύρα σε μια καρέκλα μεταλλική, τα κρέατα κρέμονται από
όλες τις μεριές, η καλτσοδέτα πάει να σκάσει κάτω από το γόνατο. Σουφρώνει τα χείλη και
κάνει μια κίνηση με τα μπράτσα της να φέρει βόλτα τα στήθια της. Και πάνω στα στήθια
της γυαλίζει ο χρυσός με την κόκκινη πέτρα.
Το βράδυ στο σπίτι η Αρχόντω βγάζει τα μαύρα παπούτσια και ξυπόλυτη πάει μέχρι το
δωμάτιο των παιδιών. Σκεπάζει τον μικρό που χασμουριέται καθώς γυρνάει πλευρό και
μακραίνουν οι φακίδες στη μύτη του. Φιλάει τη μεγάλη τρυφερά, εκεί ακριβώς, στα
λακκάκια που ανθίζουν στα μάγουλα της. Στο κρεβάτι, ο Γιάννης κρατάει το χέρι της
Αρχόντως και κοιμούνται πλάι - πλάι. Το πρωί, το χέρι της κουρνιάζει ακόμα στο δικό
του.
19_
Μια ντουζίνα και τρία διηγήματα

Η Σοφία Γκιούσου ζει στο εξωτερικό και στις πιο απίθανες επαρχίες της Ελλάδας.
Συνηθίζει να γράφει για τις μικρές ιστορίες των φίλων και των οικογενειών, γιατί
πιστεύει ότι όσα ακούγονται από τα παιδιά που κρύβονται κάτω από το τραπέζι
πρέπει να σώζονται. “Τα Πρωινά Μετά”, η πρώτη της νουβέλα, ετοιμάζεται.
www.digital-era.org
20_
ΔΗΓΜΑ ΓΡΑΦΗΣ

Σοφία Δευτερίγου
Στους -2 μονόλογος
Α ΚΛΕΙΔΙΑ ΣΤΟ ΦΙΚΟ, ΤΟ ΤΖΑΜΙ ΤΗΣ ΣΙΔΕΡΕΝΙΑΣ ΠΟΡΤΑΣ μισάνοιχτο, αχνοφαίνεται το μπρελόκ Τμε τ’ αρχικά. Τα φύλλα του σταλάζουν βροχή σε πέδιλο ξώφτερνο.
Ένα αντικλείδι για τον καθένα, κάτω από το χαλί τα εφεδρικά.
Πότισα τα λουλούδια στο παρτέρι, μέρες να μου φωνάζουν κι εγώ να τα αγνοώ
επιδεικτικά, είχα με άλλου είδους φυσικά ν’ ασχοληθώ. Άφησα το λάστιχο να τρέχει για
ώρα και φορώντας γάντια έχτισα σκεπή από κληματόβεργες. Η αυλή γέμισε λάσπες.
«Πόση ποσότητα νερού ν' απορροφήσει η γη;» αναρωτήθηκα, την υπόλοιπη ξερνά.
Το πολύ μαραίνει κι αφήνει ίχνη, κάθε τόσο παρατήρηση, δεν προσέχουν που πατάνε,
τριγύρω σημάδια. Ο ήχος της ηλεκτρικής σκούπας με κουφαίνει, τραυματίζει κάθε
ευαίσθητο κύτταρο, ταράζει τα ορμονικά κι ύστερα αναπλάθει ιστούς και έλικες.
Πλάι στ' άρβυλα οι παντόφλες. Το σιφόνι στο μέρος πλημμύρισε, άπλωσα στο δάπεδο
πετσέτες από τις καλές με το κέντημα. Σκέπασα με μαύρο μαντήλι τον καθρέφτη, δεν
άντεχα πλέον να με αντιμετωπίζει υποτιμητικά. Ρίνισμα σιγής, εχέγγυο εκπνοής και
μνήμης απέναντι στο σωτήρα και εχθρό, όνομα δεν έχει, μοναχά παράστημα.
Κοντοστάθηκα, χειρονομίες βιαστικές, άλλοτε πρόχειρες κι άλλοτε πάνω στον πανικό
να σπάνε το ασυνείδητο, να γίνονται όλο και πιο επικίνδυνες, για μένα… Για μας…
Βρήκα απάγκιο στο νιπτήρα, να στάζει η βρύση σε ακανόνιστο ρυθμό, παραπατήματα
λογισμών ακολουθούν τη ροή. Φιλτραρισμένα λόγια σα να μονολογούν στο κατώφλι, δεν
πλησιάζουν την εσωτερική σκάλα που οδηγεί ψηλά. Ψίθυροι παρενοχλούν την ακοή, πως
εντυπωσιάστηκες γυνή; Το μολυσμένο ήθος πηγή και όψη τα κοινά φιμώνει. Λύγισα τα
γόνατα, το σώμα διαπερνά η ύλη, η καθαρή ύλη που μόνο εθισμό προκαλεί παρά κάτι
άλλο. Κράτησα λίγη ποσότητα υγρού στο στόμα, φούσκωσα τα μάγουλα, άργησα να
καταπιώ όσο περισσότερο να καθαριστούν τα δόντια.
Σαν έφερα πίσω τα μαλλιά με χάρη έπεσαν στην πλάτη, έγινα μούσκεμα.
Άρχισε να ξεθωριάζει το χρώμα, απ’ τις πολλές πλύσεις άλλαξε δέρμα κι η αλήθεια.
21_
Μια ντουζίνα και τρία διηγήματα

Ο λαιμός ακάλυπτος, σταγόνες λέκιασαν το λευκό νυχτικό, κατέβασα τις τιράντες κι
ανασηκώθηκα στις μύτες των ποδιών. Αφέθηκα να κοιτώ το είδωλό μου, μοιάζει ξένο.
Το κορίτσι με τις μπούκλες τις ξανθές, τα μάτια τα πρασινωπά, τις βλεφαρίδες τις
μακριές και το δέρμα το σταρένιο δεν υπάρχει πια, όσο τα χρόνια κυλούσαν εκείνη άλλαζε
πίσω από παραβάν και νάτη τώρα σα να σκεπάζει τους ώμους με πλεκτό σάλι. Πότε
πρόλαβαν κι έφυγαν; Άφησα την αγάπη σινιάλο να μου κάνει, μα κείνα προσπέρασαν.
Ραγισμένος στην άκρη, κάποιο πόδι έβαλε χέρι, αναγνωρίζω τις δαχτυλιές.
Πέρασα με κόκκινη μπογιά τα έπιπλα, σε εφημερίδες τύλιξα τα κειμήλια και κούτες
έφερα απ' τις απέναντι αλάνες. Έβαλα μέσα τα τόπια και τις δωρεές, τα μπιμπελό και τις
κανάτες που ξεχείλιζαν.
Βελούδινο το κάλυμμα που έκατσα, γλιστράς, στο διθέσιο ενοχές στριμώχνεις κι από
ένα πάθημα. Άμα γυρίσεις εκεί που μ' άφησες θα στέκω να με βρεις.
Η ξύλινη κουτάλα προέκταση του χεριού μου. Ο ζωμός στη χύτρα κοχλάζει, το καπάκι
σφυρίζει, τη φωτιά έσβησα προτού οι φλόγες της μ' ορμήξουν.
Η ποδιά στη μέση με στενεύει, από καιρό σημάδι έχει αφήσει σα να με κόβει στα δυο.
θηλιά που το κορμί μου σφίγγει, ζώνη περασμένη από χέρι αρσενικό, λουρί σκύλου
ημίαιμου με μήτρα στειρωμένη. Παραπέρα δεν κάνει απ' το ορισμένο σημείο κι έπαψε πια
να γαβγίζει στον εχθρό. Κουρνιαστό σε μιαν άκρη το τρίχωμα του γλύφει, πότε - πότε τα
νύχια του δείχνει σα γλωσσιάζει απ’ τον κουβά το νερό. Σε κόμπο τη δένω μην τύχει και
πέσει, λεκιασμένη από ξεπλύματα σωρό, φθηνή και πολυφορεμένη.
Να σηκώσω τις μοκέτες, να γυαλίσω τα ασημικά, να σιδερώσω τις στοίβες ρούχων, να
ξεσηκώσω συνταγές, να φωνάξω εργάτες ν' ασβεστώσουν, να.., να.., να..
Όλο ν’ αλλάζω θέση, να ξεχνιέμαι, να κοιτάζω τη θέα από το παράθυρο, κουβέντα με
τον απέναντι ένοικο. Νέος, ευθυτενής με πιασμένη αλογοουρά. Κλεφτές ματιές κατά δω
ρίχνει, πότε τα χείλη του δαγκώνει ελαφρά κι άλλοτε με ένα άγγιγμα την ηθική μου
αμβλώνει. Μεγάλος προς τα νιάτα μου, μα και μικρός για τα δικά μου γηρατειά. Εμπρός
μου η ανάμνηση κρατώντας ξύλινο μπαστούνι, ο κατά κόσμο άνδρας, σύντροφος, ο πάλαι
ποτέ εραστής. Αναρωτιόμουν πώς σ' ένα στρώμα χωρούν δύο όποτε τύχαινε να
ξαπλώσουμε πλάι - πλάι. Ουσιαστικά η θέση του κενή, τρύπησε το μπαλόνι, μαδημένα τα
μαλλιά κι η παγωμένη του ανάσα να κρυώνει τους τοίχους και τα πλακάκια. Αδίκως
22_
ΔΗΓΜΑ ΓΡΑΦΗΣ

στριμώχνεις ήθελα να του πω, θα βρει το τίποτα την άκρη ν’ απλωθεί, όσο θα μ’ έχεις να
κοιμάμαι μπρούμυτα. Πόσα να πει το στόμα; Ήχους βγάζει, είναι φορές που η πλάτη λέει
περισσότερα, σε γυρισμένη ακουμπούσα, εκεί που άλλοτε έμπηγα τα δάχτυλα και του
ψιθύριζα, άλλα όμως άκουγε απ’ ό,τι είχα.
«Θα μιλήσεις;»
«Νομίζεις πως αν μιλήσω θα βρω και τη λύση;»
«Έστω διάβασε δυνατά το πρόβλημα..»
«Πού υπάρχει για να το κάνω;»
«Μπροστά σου..»
«Εσύ;»
«…Εγώ θα ήμουν η συνέπεια…»
Αυτά έπρεπε ν’ ακούσει κι ας μην τα ’λεγα με τη φωνή, τα ‘δειχνα με τα μάτια μα πάει
καιρός που αγωνιούσε να τα δει.. Να αρκείται το βλέμμα στα μισά, πιο πέρα, πιο δώθε
από τα χείλη να φθάσει μα πάντα εκεί. Είναι μάταιο τελικά να φυλακίζεις τη μορφή
κάποιου που απλώς συνυπάρχει, κακό στα μάτια σου κάνεις, περισσότερο από ό,τι σ’
αυτόν που είναι μέσα.
Θα φύγω νύχτα για να μη βγει και με ψάξει, όλα στο σκοτάδι μοιάζουν, μην απορεί
που σβήνω το φως δε βγήκε ο ήλιος για να τραβήξω την κουρτίνα.
Θα φύγω μια ώρα πριν ωσότου νά ‘ρθει, η απόφαση θα με τρέχει γρήγορα.
Θ' αργήσω να φτάσω, από πάντα καθυστερούσα για να έχει λόγο να μου θυμώσει, έστω
να του προκαλέσω λίγη γκρίνια, δεν υποφέρεται η αφωνία.
Κι αισθανόμουν δυνατή όταν με είχε ανάγκη και λιγότερη όταν δε με είχε και δεν ξέρω
πότε φάνηκα αναγκαία στη δική του τη ζωή στη δική μου όμως ήταν. Άραγε να το ήξερε;
Να ξεπηδά απ' τα σπλάχνα μου η απορία κι η αναμονή μαζί που δε θα λάβω ποτέ την
απάντηση. Ξεσπώ την αγανάκτησή μου συνωμοτώντας με του κόσμου την ανοησία, πώς
αλλιώς; Δεν επιβιώνεις με άνθρωπο σήμερα...
Μία νύχτα τον πήρα ξωπίσω, ησυχία δεν είχε. Στη μνήμη του τηλεφώνου
αποθηκευμένη η προ ολίγου κλήση. Προγραμματισμένη συνάντηση τριών λεπτών, όσο
και μαζί μου κι έπειτα να ξιπάζεται, άκουγα τη φωνή του να τραγουδά μες το λουτρό.
23_
Μια ντουζίνα και τρία διηγήματα

Σ' ένα απόκομμα χαρτιού αντέγραψα τον αριθμό, όνομα σε επαφή αγνώστου μ’ ένα
διακριτικό θαυμαστικό κι ένα ξενόφερτο έμβλημα, τρόπαιο με καταγωγή απ’ το μακρινό
παρελθόν των σπηλαίων. Το σταθερό παραμάσχαλα, μια γυναικεία φωνή το σηκώνει κι
απαντά. Απογοητευμένη συνέχισα, απ’ ό,τι φάνηκε ήταν πιο νέα από μένα.
«Παρακαλώ;» είπε.
 Ποιος τελικά παρακαλά ποιον και γιατί; Χρειαζόμουν επειγόντως τεχνητή
υποστήριξη, ο αέρας είχε λιγοστέψει, ποιος όμως να βρισκόταν εκεί κοντά για να μου
χορηγήσει οξυγόνο…
«Μισώ τις γυναίκες που ορέγονται σπέρμα συνουσίας, μισώ τις αγοραπωλησίες, τους άνδρες που
παζαρεύουν τη νιότη σα να ήτανε ιδιοκτησία, μισώ τα κροκοδείλια δάκρυα και την ουρά που με χτυπά
αλύπητα, τα μάτια που δεν έμαθαν να ξεχωρίζουν το γιατί, τα δόντια τα κοφτερά κι ας μην είναι μέσα
σε στόμα, τα ούλα είναι πιο επικίνδυνα, σαλιώνουμε το θήραμα, κολλά στη γλώσσα, σε τρώνε αργά και
βασανιστικά..».
Στον πειρασμό δεν ενέδωσα, ο νέος με τα αδρά χαρακτηριστικά φέρνει στο γιο μου,
ηλικιακά κι όχι μόνο. Μέρες τώρα σα να γεμίζει το κανόνι με μπαρούτι.
Σε ψηλό ανάστημα κεφάλι σκυφτό. Κάνει πως μιλά μα λέξη δεν αρθρώνει, βυθισμένος
σε σκέψεις ν’ αποτρελαίνει το νου. Ποιαν άραγε τροπή έχει πάρει η ζωή του; Τα μάτια
κατακόκκινα σ' αντίθεση με το χλωμό του πρόσωπο, σα το γαριασμένο ρούχο δευτέρας
διαλογής. Να κατεβάσει μια μπουκιά ούτε λόγος, ο δίσκος άθικτος, που και που
τσιμπολογά κι αυτό αν η πρώτη καλημέρα δε τον στοιχειώσει. Από το δωμάτιο
ακούγονται κορώνες, σκορπισμένες σελίδες, στοιχισμένες περσόνες, ηρωίδες βιβλίων κι
αγαπητικιές σοφών ανδρών. Κάθε λογής ανάγνωσμα θα βρει κανείς στα ράφια της
βιβλιοθήκης του, μα κείνος ξεχωρίζει το εφηβικό, δώρο γενεθλίων.
Κάθε τόσο να συλλαβίζει τον τίτλο: «Στις όχθες του ποταμού Πιέδρα κάθισα κι
έκλαψα», γραμμένη στ' οπισθόφυλλο η περίληψη και το δράμα μαζί.
Στους τοίχους να ζωγραφίζει μια συκιά με ίσκιο παχύ, αν λείψει το σχοινί από μένα θα
'ναι, αν όχι θα κρεμασθεί την επόμενη. Στις τσέπες να κρύβει δολώματα θαρρείς και ρίχνει
στην ψυχή αγκίστρι, μα φυσά άνεμος Γαρμπής κι αν με άμμο νιφτεί θα πάρει χρώμα. Στο
24_
ΔΗΓΜΑ ΓΡΑΦΗΣ

τόξο σχεδιασμένα από λίπος τρωκτικού τα σύμβολα, από συνήθεια τρομάζουν τον
άνθρωπο, τον αποδυναμώνουν. Τέσσερις κάθε φορά να σχηματίζουν κύκλο. Ντυμένοι στα
μαύρα ως τον αστράγαλο, να κρέμεται στο λαιμό η αλυσίδα με τον επάργυρο σταυρό, το
καρφί του θωπεύει το μαρτυρικό, το ματώνει κι ύστερα αφήνει να μιλήσει η ιστορία.
Κλείνω επίμονα τ’ αυτιά, η σειρήνα του περιπολικού βοά, μυρίζομαι βεγγέρα.
Μια πρόχειρη ας μου δώσει ως το πρωί εξήγηση να 'χω ν 'αναρωτιέμαι αν ήμουν μάνα
σε ρόλο γυναίκας ή γυναίκα σε ρόλο μάνας. Έχω και τη μικρή, τη χαζεύω να παριστάνει
το γιατρό, της αγόρασα μάλιστα και στολή, τα μανίκια μακριά, σούρνεται χάμω.
Κυκλοφορεί με εργαλεία πλαστικά, οι φίλοι την κοιτούν περιπαιχτικά, οι γνωστοί με
επιφύλαξη κι εγώ σε ερμηνεία πεθαμένης σταυρώνω τα χέρια μήπως και σωθώ. Θα βγω
προς αναζήτηση ειδικού, έχω πάψει να κοιμάμαι.
Ο ύπνος όσο και να με καλεί να πέσω στο κρεβάτι ν' απλωθώ από τη μιαν άκρη ως την
άλλη, ν' απογυμνωθώ απ' ό,τι το περιττό, μου ξυπνά υποχρεώσεις.
Στην έξοδο κινδύνου ο άγνωστος Χ με περιμένει, έχουμε κλείσει ραντεβού κι άλλο που
δε θέλω να τρέξω, θα τον προλάβω. Στο μαραθωνοδρόμο των αισθήσεων η σκέψη
λαχανιάζει, νικήτρια εστέφθη στην παλαίστρα των εκλείψεων. Πρώτη να κόψω την
κορδέλα, σε βάραθρο ν' ανέβω κι ό,τι λουλούδι πετάξουν απ' την εξέδρα σε καλάθι να το
μαζέψω.
Αποτελείωσα το τσάι, άφησε στο στόμα μια γλυκόπικρη γεύση. Πολύ ζάχαρη δεν
έβαλα, την έχω ελαττώσει και πόσο κάνω όρεξη να γευθώ έστω κι ένα μικρό κομμάτι από
το γλύκισμα. Φέρνω βόλτες γύρω απ' το τραπέζι, κάνω ν' ανοίξω με το ένα χέρι μα το άλλο
το χτυπά, έχω και μια φωνή τσιριχτή στα μέσα να μου μιλά γι' αναστολές. Καλύπτω τη
μύτη απ' τα αριστερά με την παλάμη, γεμάτη σκλήθρες, εμπειρικά.
Έξω ηχούν καμπάνες, το καλωσόρισμα, μεγάλη γιορτή. Τρεις φαντάροι περιφέρουν το
σαρκίο στολισμένο με γαρύφαλλα. Κρίθηκες άξιος στη χώρα των αγγέλων, δεκάρα στους
ανθρώπους μη χαραμίσεις, εσύ ο επιλαχών, νεύμα ειρωνείας σε μας τους απομαχόντες.
«Μην περιμένεις να σου πω ότι αγαπώ τον άνθρωπο,
αγαπώ ό,τι γι' αυτόν δημιουργήθηκε μα εκείνος με τις πράξεις το προσβάλλει.
Άρχισα ν' αγαπώ το μυρμήγκι που κουβαλά στους ώμους την πραμάτεια,
το γέροντα στον πίνακα και το ξυλόγλυπτο κιούπι,
25_
Μια ντουζίνα και τρία διηγήματα

το χρυσοποίκιλτο άγαλμα, ντυμένο ως το κόκαλο με το κατάξανθο μετάξι,
να ψύχει τη σκόνη τριγύρω, σα χιόνι να σκεπάζει τον παράδεισο,
το σύννεφο που γύρεψε τη βροχή στο πλατύφυλλο,
τη σκούνα καταμεσής και το βασιλικό, το φλισκούνι και τ' ασημόχαρτο,
το παιδί που παίζει σιωπηλό, θεός κι αγρίμι..»
Ξάφνου τρέμουλο, όσα έχω καταθέσει τα παίρνω μονομιάς πίσω. Δε συνέρραψα σωστά
τις στιγμές κι αντί για ζωή, κουρελόπανο ύφανα, χρήσιμο στο ν' απορροφά όσα δάκρυα
έσταξαν στο πάτωμα. Τα σκούπισα μην από αφηρημάδα γλιστρήσω.
Κουνώ σπασμωδικά τα γόνατα, είμαι έτοιμη να ριχθώ με τόλμη στο τρεχαλητό.
Το κορμί κουράστηκε, αηδίασε. Σκεπάσματα λερωμένα, λουσμένα στον ιδρώτα,
σταγόνες ν’ αναμειγνύονται με τις εκκρίσεις, άλυτα σχοινιά. Στην κώχη η σάρκα
ασφυκτιά, στα χαμνά το ξίφος καρφώθηκε, το τέλμα έφερε το πλήρωμα.
Όλα στη ζωή επαναλήψεις κι ας ελπίζεις σε καρμικά. Κάποιο χέρι να γυρίσει το
πόμολο στην πόρτα, εύχομαι, δίχως μέσα να είμαι. Ό,τι υπήρχε το ξεπούλησα. Το ξύλο
πότισε στη σκιά σου, ξεπροβάλλει η μορφή σου νοερά, σκαλισμένα τ' αρχικά σου στο
κέντρο της ιδέας. Για καιρό απωθούσε το άγγιγμα της σκέψης παρά μόνο το αίσθημα είχε
πρόσβαση στο οίκημα που φυλάσσετο η καρδιά σου.
«Κι ακόμη μόνη, να κοιτάζω την πίσω αυλή,
το κρεβάτι που περπάτησε στα δύο το δωμάτιο,
στο βιτρό τζάμι η μορφή σου θολή, σαν ένας μικρός εσπερινός,
σαν μια προκατάληψη που κατατρέχει την άβυσσο.
Η ανάμνηση να με πονά περισσότερο απ' όσο θυμάμαι,
να γράφω στο χαρτί το φόβο με φόβο, με το δεξί,
το χέρι που δεν έμαθε να γράφει, να τρώει, να ζει… το ξένο.
Δε φάνηκε καθόλου, κατακερματισμένο το εγώ
να πλάθει γραμματικές, να τονίζει τις λέξεις στη λήγουσα,
για το απαλό κορμί που ορκιζόταν μες τ' αχανή σεντόνια,
για κείνο το χάδι που έγειρε στο γυμνό σου ώμο ν' αποκοιμηθεί,
γι' αυτούς που ‘φυγαν, γι' αυτούς που ‘μειναν
υπηρέτες κι οι δυο σε λυπητερό όνειρο,
26_
ΔΗΓΜΑ ΓΡΑΦΗΣ

με το κερί και με το κάρβουνο, τη μωβ βεντάλια στα στήθη του προσκυνητή,
ποια φάτνη; Ποιαν ιαχή; Δε φυτρώνει γη ούτε και άγνωστο..
Να σε φυσώ και να σκορπίζεσαι σ' όλα τα μέρη της ανατολής,
στον Τροπικό του Καρκίνου, στη Μεγάλη Άρκτο,
στο ναό των Μαντιδών, στη λάμψη της Εσθήρ,
πάνω σε φάρους, σ' ελεύθερα σύνορα μόνη ν’ ατενίζω το νησί
που ποτέ του δε βράχηκε από θάλασσα…».
Μονοψήφιος ο αριθμός των βημάτων, παροξύτονος συλλαβισμός ο δρόμος που οδηγεί
στο στερέωμα. Είναι νωρίς, στο χρόνο απαγγέλθηκε κατηγορία. Δειλιάζεις να αντικρίσεις
τα ερείπια του εμφυλίου. Μείνε με την απορία γυναίκα εσύ. Ντυμένη στα σατέν και στα
μεταξωτά διαδίδεις φήμες. Χώρος για το πάντρεμα, χρόνος για τη διάζευξη. Υποταγμένη
από τη στιγμή που τέθηκα σε λειτουργία, εγγύηση δεν έχω, ούτε κι επιστρέφομαι.
27_
Μια ντουζίνα και τρία διηγήματα

Η Σοφία Δευτερίγου γεννήθηκε στις 25 Μαρτίου του 1990 στην Αθήνα και
μεγάλωσε στην Πάτρα. Σπουδάζει Κοινωνιολογία στο Πάντειο
Πανεπιστήμιο. Η αγάπη της για τη λογοτεχνία την οδήγησε από νωρίς στο
ν' ασχοληθεί με τη συγγραφή βιβλίων και ποιητικών συλλογών. Έχει
γράψει δύο μυθιστορήματα και μία ποιητική συλλογή με τίτλο "Εκ
Βακχείας Μονογένεσις" τα οποία είναι υπό έκδοση. Έργα της έχουν
δημοσιευθεί κατά καιρούς στο διαδίκτυο καθώς και στα περιοδικά
''Φαινόμενα'' (της εφημερίδας ''Ελεύθερος τύπος'') και ''Λογοτεχνικό μπιστρό''. Για εκείνην η τέχνη είναι τρόπος
ζωής, δε θεωρεί πως είναι συγγραφέας μα γνώστρια του εαυτού της και του κόσμου όταν γράφει.
28_
ΔΗΓΜΑ ΓΡΑΦΗΣ

Κατερίνα Θεριουδάκη
Το τελείωμα μιας μέρας (που ξεκίνησε σαν όλες τις άλλες)
ΛΟΓΟΣ ΠΟΥ ΣΕ ΔΙΑΛΕΞΑ ΔΕΝ ΕΙΝΑΙ ΓΙΑ ΤΙΣ ΣΠΟΥΔΕΣ που έχεις κάνει, αλλά για τις
σπουδές που δεν έχεις κάνει». Ποτέ δεν κατάλαβε τι εννοούσε με αυτή την
περίεργη φράση του ο καθηγητής της την ώρα που την προσλάμβανε σαν βοηθό του, αλλά
με μεγάλη προθυμία ξεκίνησε να δουλεύει στο πλάι του και τώρα κόντευε να συμπληρώσει
σχεδόν πέντε χρόνια.
«Ο
Φυσικά, όπως είναι λογικό, ένας επαγγελματίας δεν μπορούσε να ρισκάρει τη φήμη
του και να της εμπιστευτεί σοβαρές υποθέσεις πριν βεβαιωθεί ότι η μέχρι πρόσφατα
φοιτήτρια ψυχολογίας είχε ωριμάσει. Κι αυτό δεν μπορούσε να συμβεί απ’ τη μια μέρα
στην άλλη. Έτσι η δουλειά της όλον αυτό τον καιρό ήταν περισσότερο περιφερειακή.
Υποδεχόταν τους πελάτες, έκλεινε τα ραντεβού, καθαρόγραφε τις σημειώσεις του
καθηγητή, ήταν δηλαδή περισσότερο γραμματέας του. Αρκετές φορές όμως συζητούσε
μαζί της κάποιες υποθέσεις που τύχαινε να παρουσιάζουν ασυνήθιστο ενδιαφέρον, και
όταν η εμπειρία του συγκρουόταν με τον αυθορμητισμό της, αναγνώριζε χαμογελαστός
ότι εκείνη είχε το δίκιο και παραδεχόταν πως η ρουτίνα τον είχε κάνει να μην σκέφτεται
πια με τόση διαύγεια.
Υπάρχουν μερικοί άνθρωποι που απλώς δεν έχουν τη στόφα ανθρώπου που μπορεί να
μεγαλώσει παιδιά. Το δυσάρεστο ήταν ότι στην περίπτωση των γονιών της Νέλης, η τύχη
το ‘χε φέρει να συναντηθούν δύο τέτοιοι άνθρωποι και να αφήσουν τον έρωτά τους να
καρποφορήσει, την ώρα που ήξεραν ότι ούτε μπορούσαν ούτε ήθελαν να αναλάβουν μια
τέτοια μάλλον δυσάρεστη γι’ αυτούς συνέπεια. Έτσι, η ...συνέπεια, από μικρό παιδί είχε
οδηγηθεί στη σκέψη πως ο Δημιουργός είχε κάνει ένα λάθος που δεν μπορούσε να
καταλάβει. Αντί να κάνει τη σύλληψη ενός παιδιού μακρόχρονη και δύσκολη διαδικασία
και τη γέννα κάτι στιγμιαίο, έκανε τα πράγματα ακριβώς αντίστροφα. Μια ματιά
ανάμεσα σε έναν άντρα και μια γυναίκα μια δροσερή βραδιά, μια ζάλη από ένα ποτό
παραπάνω, ένα πάθος δευτερολέπτων συχνά είναι αρκετά για να ανάψουν τη σπίθα που
29_
Μια ντουζίνα και τρία διηγήματα

καταλήγει στη δημιουργία μιας ακόμη ανάσας στον πλανήτη. Αλλά η μέρα ως γνωστόν,
δεν είναι πάντα πρόθυμη να αντιμετωπίσει τα δημιουργήματα της νύχτας.
Η αδιαφορία που εισέπραττε από τους δύο μισότρελους, μισοταλαντούχους
καλλιτέχνες γονείς της, έβρισκε ισορροπία στην αγάπη που έπαιρνε από τον παππού και
τη γιαγιά. Η προσεγμένη ανατροφή και ο αξιόλογος χαρακτήρας της οφείλονταν στην
μεγάλη θετική ενέργεια που εισέπραξε από αυτούς τους δύο ανθρώπους, στο πρόσωπο των
οποίων βρήκε τους μόνους γονείς που ουσιαστικά της προσφέρονταν. Παρ’ όλη την
περίεργη δομή της οικογένειάς της ωστόσο, δύσκολα θα μπορούσε να πει πως της έλειψε
κάτι. Μέσα σε όλο αυτό το παράδοξο σκηνικό, η ζωή της κυλούσε σχεδόν ευτυχισμένα.
Η μέρα αυτή είχε ξεκινήσει χωρίς κανένα οφθαλμοφανές σημάδι που να φανερώνει ότι
ήταν προορισμένη να δώσει τελείως διαφορετική τροπή στη ζωή της. Αν και κάποιες
ενδείξεις ενδεχομένως να υπήρξαν, αλλά μόνο ένας έξωθεν παρατηρητής θα μπορούσε να
τις έχει αντιληφθεί εγκαίρως.
Είναι σίγουρο ότι ο συναισθηματισμός που βαραίνει την κρίση του ανθρώπου όταν
πρόκειται για την προσωπική του πορεία τον αποτρέπει από μια αντικειμενική
αντιμετώπιση των πραγμάτων. Όλα είναι παραμορφωμένα πίσω από το γυαλί ενός
μεγεθυντικού φακού που τοποθετείται πότε από τη όψη που δείχνει τα πράγματα πολύ
μεγαλύτερα και πότε από την αντίθετη, αυτή που τα δείχνει πολύ μικρότερα. Πόσο
διαφορετική θα ήταν η εξέλιξη της ζωής μας εάν ακολουθούσαμε οι ίδιοι τις
προκαθορισμένες νόρμες που επικαλούμαστε με σοβαρότητα όταν συμβουλεύουμε τους
άλλους… Η θεωρία όμως είναι στη μια όχθη και η πράξη στην άλλη, και αντί για ένα
ποτάμι, αυτό που τις χωρίζει φαίνεται να είναι τελικά κάτι πολύ μεγαλύτερο, ένας
αγριεμένος ωκεανός που δεν επιβραβεύει τις απόπειρες μετάβασης από τη μια πλευρά
στην άλλη παρά μόνο σε λίγους.
Ήταν Πέμπτη και η ώρα κόντευε πέντε και μισή το απόγευμα. Η Νέλη επέστρεφε στο
γραφείο μετά το διάλειμμα για μεσημεριανό και απολάμβανε τον ήλιο αυτής της όμορφης
Απριλιάτικης μέρας. Δεν είχε και πολύ συχνά την ευκαιρία να το κάνει αυτό, αφού
συνήθως έτρωγε κάτι πρόχειρο στο γραφείο και όταν πια έφευγε από ‘κει ήταν ήδη βράδυ.
Αλλά τώρα που η μέρα είχε μεγαλώσει, είχε επιτρέψει στον εαυτό της την πολυτέλεια του
να ξεκλέβει δύο ώρες το μεσημέρι για να βρεθεί κάπου έξω για φαγητό με φίλους ή
30_
ΔΗΓΜΑ ΓΡΑΦΗΣ

γνωστούς της. Κατάφερνε έτσι να γεμίσει τις μπαταρίες της με το ηλιόφως που στερούνταν
τις υπόλοιπες ώρες μέσα στους τοίχους του γραφείου. Το ότι ήταν επιλογή της να δουλεύει
τόσο πολύ όμως, έκανε αυτή τη στέρηση να χάνει την έντονη επίδραση που
δικαιολογημένα θα είχε αν η δουλειά της δεν της προσέφερε ουσιαστική ικανοποίηση.
Δεν είχε ιδιαίτερη πίεση χρόνου και έτσι εκμεταλλεύτηκε την ευκαιρία για να χαζέψει
λιγάκι στην αγορά και να κάνει μερικά ψώνια. Είχε καιρό να το κάνει αυτό και της
ανέβασε αισθητά τη διάθεση. Δεν παρέλειψε μάλιστα να αγοράσει και ένα όμορφο,
καλοδεμένο σημειωματάριο για να το κάνει δώρο στον καθηγητή με την ευκαιρία των
γενεθλίων του που θα τα γιόρταζε σε λίγες μέρες, και περπατούσε απορροφημένη στη
σκέψη της αφιέρωσης που θα έπρεπε απαραιτήτως να γράψει στην πρώτη σελίδα πριν του
το χαρίσει. Αυτή η σκέψη τη διασκέδαζε πολύ, γιατί έβλεπε τις αφιερώσεις σαν μια από τις
λίγες ευκαιρίες που είχε ο κάθε άνθρωπος να αφήσει τα χνάρια του ζωντανά σ’ αυτή τη γη.
Χωρίς να καταλάβει καλά – καλά πώς, έπεσε πάνω της μια γυναίκα. Η Νέλη έκανε ένα
απότομο, ασυναίσθητο βήμα πίσω και ζήτησε αμήχανα συγνώμη, παρόλο που δεν ήταν
απόλυτα σίγουρη αν έφταιγε η ίδια γι’ αυτή την αναπάντεχη σύγκρουση. Η γυναίκα αυτή
φαινόταν πολύ παράξενη. Ήταν φανερό πως κάτι της συνέβαινε. Το βλέμμα της ήταν
απλανές και η αδυναμία φανερή σε όλο της το σώμα. Ψέλλισε ένα «δεν το ήθελα» και με
το που πήγε να απομακρυνθεί δεν πρόλαβε να κάνει δύο βήματα πιο πέρα και της έπεσε η
τσάντα. Η Νέλη τη βοήθησε να τη σηκώσει και τη ρώτησε αν αισθανόταν καλά. Όχι, δεν
αισθανόταν καθόλου καλά κι αυτό φαινόταν, δε χρειαζόταν ιατρική γνωμάτευση.
«Πού πηγαίνατε, θέλετε να σας πάω εγώ;» ρώτησε την αδιάθετη γυναίκα. «Αν και
νομίζω ότι όπου και να πηγαίνατε, θα ήταν καλύτερα να το αναβάλετε και να πάτε σε ένα
νοσοκομείο, είστε πραγματικά πολύ χλωμή». Η πεσμένη της άμυνα σε συνδυασμό με την
καλοσύνη που εξέπεμπε το φωτεινό πρόσωπο της νεαρής αυτής κοπέλας την έκαναν να
δεχτεί μισοψελλίζοντας την πρότασή της, και έτσι βρέθηκαν σε ένα ταξί ζητώντας από τον
οδηγό να κατευθυνθεί όσο πιο γρήγορα γινόταν προς το κοντινότερο νοσοκομείο. Λίγα
λεπτά αργότερα βρισκόντουσαν εκεί, και με το που πάτησαν το πόδι τους στο κεντρικό
χωλ, η εξαντλημένη γυναίκα έχασε τις αισθήσεις της.
Μερικές ώρες πριν, όταν περπατούσε αμέριμνη προς το γραφείο, ούτε θα μπορούσε να
προβλέψει ή να φανταστεί ότι θα βρισκόταν τώρα σε μια αίθουσα αναμονής νοσοκομείου
31_
Μια ντουζίνα και τρία διηγήματα

να περιμένει τους γιατρούς να την ενημερώσουν για την κατάσταση της υγείας μιας
γυναίκας που μέχρι λίγη ώρα πριν δε γνώριζε.
Μέσα στη σαστιμάρα της είχε ξεχάσει να ειδοποιήσει και τον καθηγητή που ανησύχησε
γι’ αυτήν, αφού δεν το συνήθιζε να αργεί, και την αναζήτησε στο κινητό. Μόλις του
εξήγησε την κατάσταση την παρότρυνε να μείνει εκεί να σταθεί στη γυναίκα αυτή, αφού η
ζωή το είχε φέρει έτσι ώστε να συναντηθούν σε μια τέτοια δύσκολη στιγμή.
Η ατμόσφαιρα εκεί μέσα ήταν καταθλιπτική, όπως είναι πάντα σε τέτοιους χώρους. Οι
νοσοκόμες κινούνταν με βήμα αργόσυρτο, απροκάλυπτα προδοτικό της αδιαφορίας που
διαδέχεται τη ρουτίνα όταν κάνει κανείς κάτι που δεν το αγαπά. Περιφερόντουσαν από
ασθενή σε ασθενή έχοντας το ίδιο απαθές βλέμμα στα μάτια, ανεξάρτητα αν είχαν
μπροστά τους ένα παιδί που μόλις είχε βγάλει τις αμυγδαλές του ή έναν ογδοντάχρονο
που μετρούσε αντίστροφα τις ώρες που του απέμεναν. Στους συνωστισμένους διαδρόμους
επικρατούσε, όπως ήταν φυσικό, μια ανάμεικτη κατάσταση αναμονής, κούρασης, αγωνίας
και θλίψης. Ο καθένας ήταν εκεί για κάποιον λόγο, σίγουρα όχι ευχάριστο, και δεν έβλεπε
την ώρα να αποδράσει από ‘κει μέσα. Με το που πρόβαλε ένας γιατρός, έτρεχαν γύρω του
σαν τις μέλισσες, θεωρώντας πάντα ότι το δικό τους πρόβλημα ήταν το σημαντικότερο και
το μοναδικό ίσως που είχε σημασία. Οι γιατροί βεβαίως είχαν συνηθίσει και είχαν βρει
αποτελεσματικούς τρόπους να αντιμετωπίζουν τέτοιες «επιθέσεις» με τρόπο κοφτό και
ψυχρά διεκπεραιωτικό.
Είχε περάσει πολλή ώρα από την στιγμή που η άρρωστη είχε εισαχθεί στα Επείγοντα
και ακόμη δεν βγήκε κάποιος να ενημερώσει για την πορεία της, πράγμα που κατά πάσα
πιθανότητα δεν ήταν ευχάριστο. Αλλά για στάσου! Ακόμη και να τελείωνε η εξέταση, η
νεαρή κοπέλα δεν είχε κανένα δικαίωμα να ρωτήσει τι συνέβαινε, αφού ήταν ουσιαστικά
μια ξένη. Αυτό το συνειδητοποίησε μόλις τη στιγμή που ένας ταλαιπωρημένος κύριος που
βρισκόταν εκεί τη ρώτησε με διάθεση για κουβέντα για ποιόν δικό της άνθρωπο
βρισκόταν εκεί. Απάντησε με μια υπεκφυγή και κατάλαβε ότι κάτι έπρεπε να κάνει
αμέσως, να προσπαθήσει να βρει και να ειδοποιήσει τους δικούς της ανθρώπους που
έπρεπε να βρίσκονται εκεί αυτή τη στιγμή αντί για εκείνη.
Αφού ήπιε δύο καφέδες και διάβασε την πολυχρησιμοποιημένη, δύο μηνών εφημερίδα
που βρισκόταν στην αίθουσα αναμονής, πήρε στα χέρια της το κινητό της για να
συμβουλευτεί τον καθηγητή αν έπρεπε να περιμένει κι άλλο, αφού πλέον είχαν
32_
ΔΗΓΜΑ ΓΡΑΦΗΣ

ειδοποιηθεί οι συγγενείς, οι οποίοι περιέργως δεν είχαν φανεί μετά από τόση ώρα. Τη
στιγμή εκείνη ακριβώς χτύπησε το κινητό της και στην οθόνη είδε έναν αριθμό που δεν της
θύμιζε τίποτα. Απάντησε αμέσως, ενώ προσπάθησε να κρύψει την αμηχανία που
αισθάνθηκε από τα βλέμματα που έπεσαν πάνω της σαν επίκριση για τη διατάραξη
ησυχίας που προκάλεσε το κουδούνισμα, παρόλο που η αίθουσα ήταν ούτως ή άλλως
παράδοξα θορυβώδης. Η αντρική φωνή που την καλησπέρισε της συστήθηκε ως ο γιος της
άρρωστης γυναίκας, και ήθελε καταρχήν να την ευχαριστήσει που είχε την καλοσύνη να
βοηθήσει τη μητέρα του. Την παρακάλεσε όμως αν μπορούσε να καθίσει λίγο ακόμη εκεί,
αφού ο ίδιος δεν θα κατάφερνε να φτάσει σε λιγότερο από μία ώρα. Ακουγόταν
ταραγμένος. Φυσικά δεν αρνήθηκε και μετά την σχετική παρότρυνσή του, του υποσχέθηκε
πώς θα μιλούσε η ίδια με το γιατρό εάν κατάφερνε να τον δει πριν φτάσει εκείνος.
Έτσι όπως είχαν έρθει τα πράγματα δεν είχε άλλη επιλογή παρά να δεχτεί να παίξει το
ρόλο που η μοίρα της είχε επιφυλάξει σ’ αυτή την ιστορία. Κοίταξε το ρολόι της και
διαπίστωσε με έκπληξη ότι η ώρα κόντευε οχτώ και μισή. Θα ήταν καλύτερα να μην πιει κι
άλλο καφέ, μετά δε θα μπορούσε να κλείσει μάτι και θα στριφογυρνούσε όλη τη νύχτα σαν
την άδικη κατάρα. Όχι, ήταν προτιμότερο να πάει λίγο έξω να πάρει αέρα, να ξεφύγει από
αυτή την αποπνικτική ατμόσφαιρα, αλλά αν εκείνη την ώρα έβγαινε ο γιατρός και δεν
έβρισκε κανέναν για να ενημερώσει; Έπρεπε να μείνει εκεί μέχρι να έρθει ο γιος της
τουλάχιστον.
Κοίτα τώρα τι της έμελλε να πάθει στα ξαφνικά! Κι αυτός ο άνθρωπος πια, δεν
μπορούσε να κάνει πιο γρήγορα; Προσπαθώντας να νικήσει τον εκνευρισμό της,
ξαναρίχτηκε στο διάβασμα της μπαγιάτικης εφημερίδας περιμένοντας, μια και δεν
μπορούσε ούτως ή άλλως να κάνει τίποτα άλλο.
Ένα μαλακό σκούντημα στον ώμο την έκανε να ξυπνήσει έντρομη και χρειάστηκαν
αρκετά δευτερόλεπτα μέχρι να θυμηθεί που βρισκόταν. Η αναμονή και η έντασή του
επεισοδίου την κατέβαλαν και την πήρε ο ύπνος, ευτυχώς όμως όχι για πολύ, όπως την
διαβεβαίωσαν οι αδιάψευστοι δείκτες του παλιού ρολογιού που διακοσμούσε τον
μαυρισμένο από τον καπνό τοίχο της αίθουσας.
Τα νυσταγμένα μάτια της αντίκρισαν έναν ψηλό, μελαχρινό άντρα, όχι πάνω από 35
χρονών, ντυμένο στα μαύρα, με πρόσωπο εκφραστικό και μάτια ιδιαίτερα φωτεινά και
έξυπνα. Συνήθιζε να ακτινοσκοπεί κάθε άνθρωπο με την πρώτη ματιά, μόνο που σ’ αυτή
33_
Μια ντουζίνα και τρία διηγήματα

την περίπτωση χτυπούσε μέσα της κάποιο καμπανάκι που είχε πραγματικό πολύ καιρό να
ακούσει.
 «Σας ευχαριστώ με όλη μου την καρδιά για ό,τι κάνατε για τη μάνα μου. Αν δεν
ήσασταν εσείς, ίσως...».
«Δεν υπάρχει ίσως» τον διέκοψε, «ήμουν εκεί και τα πράγματα έγιναν όπως έγιναν.
Δεν έχει νόημα τίποτα άλλο αυτή τη στιγμή. Τώρα πρέπει να προσευχόμαστε και να
ευχόμαστε η μητέρα σας να γίνει γρήγορα καλά».
 «Ο γιατρός δεν πρόκειται να ξαναπεράσει για απόψε».
Βρέθηκαν οι δυο τους καθισμένοι σε ένα τραπεζάκι της ταβέρνας που βρισκόταν σε
απόσταση λίγης ώρας από το νοσοκομείο.
Ο καβαλιέρος ήταν πραγματικά άψογος σε όλα και θα έλεγε κανείς πώς η διάθεσή του
δεν ήταν ιδιαίτερα πτοημένη, όπως θα περίμενε κανείς από έναν άνθρωπο στη θέση του.
Μιλούσε άνετα και ανοιχτόκαρδα στην κοπέλα που είχε απέναντί του, ενώ συζητούσαν
ασταμάτητα για διάφορα άσχετα θέματα, λες και δεν είχαν μόλις αφήσει σε ένα κρεβάτι σε
κρίσιμη κατάσταση τη μητέρα του.
Το φαγητό σερβιρίστηκε και τα ποτήρια γέμισαν με την παγωμένη βαρελίσια ρετσίνα.
«Στην υγειά της μητέρας σου» είπε τρυφερά η Νέλη, και με την κουβέντα αυτή λες και
έσπασε ένα ορμητικό φράγμα, αφού ο μέχρι πριν λίγο αξιοθαύμαστα συγκροτημένος
άντρας ξέσπασε σε κλάματα με πίκρα μικρού παιδιού. Εκείνη, προτίμησε να μην τον
σταματήσει πριν στεγνώσει και το τελευταίο του δάκρυ.
34_
ΔΗΓΜΑ ΓΡΑΦΗΣ

Η Κατερίνα Θεριουδάκη γεννήθηκε ένα φθινόπωρο του 1977 στη
Θεσσαλονίκη, όπου και κατοικοεδρεύει διακριτικά μέχρι σήμερα. Μη
γνωρίζοντας τι ήθελε να γίνει όταν μεγαλώσει, σπούδασε ξένες
γλώσσες και ασχολήθηκε με τα μαθήματα και τη μετάφραση. Γρήγορα
όμως ο χώρος των επιχειρήσεων την κέρδισε και σήμερα εργάζεται σε
μια πολυεθνική – κανείς δεν είναι τέλειος. Σε νεαρή ηλικία
διαγνώστηκε με την αρρώστια που κάνει κάποιους ανθρώπους να
πιάνουν μολύβι και να μην μπορούν να το αφήσουν. Η δημοσίευση χιουμοριστικών άρθρων σε διάφορα μέσα,
ένα σενάριο για stand up comedy, ένα θεατρικό έργο, ένα χιουμοριστικό μυθιστόρημα βαραίνουν μεταξύ άλλων
το ενεργητικό της. Παράλληλα, φλερτάρει και με την στιχουργία.
35_
Μια ντουζίνα και τρία διηγήματα

Θοδωρής Κούτρης
Øλγα
ΟΛΓΑ ΜΑΝΤΗ ΓΕΝΝΗΘΗΚΕ ΣΤΙΣ 21 ΙΟΥΝΊΟΥ 1948 σε ένα ορεινό χωριό της Ηπείρου. Εφτά
μηνών έγκυος η μητέρα της είχε πάει να προσκυνήσει στο εξωκλήσι του Αγίου
Ζήνωνα, παραμονή των Αγίων Πάντων. Από θαύμα έζησε το μωρό είπε η μαμή. Όμως δεν
ήταν το μόνο θαύμα για την μικρή κοινότητα. Τη μέρα εκείνη γεννήθηκαν τέσσερα ακόμα
κορίτσια από το ίδιο χωριό. Η Αφροδίτη, η Ζένια και οι δίδυμες Ιουλία και Ευγενία.
Πέντε γέννες σε μια μόνο μέρα!
Η
Τεσσάρων χρονών η μικρή Όλγα δεν έπαιζε με παιχνίδια, ούτε έβγαινε βόλτα με τη
μητέρα της στη γειτονιά σαν τα άλλα κορίτσια. Εξαφανιζόταν μόνη της για ώρες, έτρεχε
στα χωράφια και στα στενά του χωριού. Πάντα γυρνούσε στο σπίτι με λερωμένα ή
σκισμένα ρούχα κι έτρωγε ξυλιές από τη μητέρα της, η οποία την περίμενε με αγωνία κάθε
φορά που σουρούπωνε. Μα εκείνη, αντί να βάζει μυαλό, έμπλεκε σε χειρότερες
περιπέτειες, κόντρα στις απαγορεύσεις της μητέρας της. Ο πατέρας από την άλλη
αδιαφορούσε. «Παιδί είναι» έλεγε. «Πού να πάει; Το πολύ - πολύ να φτάσει στ’ αλώνια και
να γυρίσει πίσω». Μερικές φορές την έπαιρνε μαζί του στα χωράφια για να παίζει με το
σκύλο και τον γάιδαρο. Ώσπου μια μέρα ο γάιδαρος την κλώτσησε στην κοιλιά με
αποτέλεσμα να μελανιάσει και να πονάει για μέρες. Όταν έγινε καλά, πήρε το βαζάκι με
τις καρφίτσες, τις πέρασε μέσα από μπαλάκια ζύμης και μ’ ένα φυσοκάλαμο έκανε το ζώο
να υποφέρει για ένα ολόκληρο απόγευμα.
Είχε μόνο μια φίλη, την συνομήλικη της Αφροδίτη που έμενε στο διπλανό σπίτι. Κόρη
της δασκάλας του χωριού. Η Αφροδίτη ήταν πάντα ντυμένη με καθαρά και όμορφα
ρούχα, σε αντίθεση με τη Όλγα. Τα μακριά μαύρα της μαλλιά τα είχε πάντοτε λυτά για να
τα φυσάει ο άνεμος. Μια φορά η Όλγα την παρέσυρε μαζί της μέχρι την Κάτω Βρύση. Μια
στέρνα φτιαγμένη από πέτρα που κατέβαζε νερό από το ποτάμι. Εκείνο το απόγευμα
επέστρεψαν και οι δυο μούσκεμα σαν βρεγμένες γάτες. Στάζανε από τα μαλλιά μέχρι τις
κάλτσες. Από τότε η δασκάλα απαγόρευσε στην κόρη της να απομακρύνεται από την
36_
ΔΗΓΜΑ ΓΡΑΦΗΣ

αυλή. Και η καημένη η Όλγα, με μισή καρδιά, καθόταν συχνά μαζί της μέσα στο σπίτι για
να παίζουν όλα τα βαρετά κοριτσίστικα παιχνίδια.
Πάντως ό,τι κι αν έκανε, όπου κι αν πήγαινε, πάντα επέστρεφε στο δωμάτιο της λίγο
πριν νυχτώσει. Γιατί περισσότερο από τις περιπέτειες της και περισσότερα από κάθε τι
στον κόσμο, η Όλγα Μάντη λάτρευε τον ύπνο και τα όνειρά της. Τα θεωρούσε μαγικά!
Το πρώτο όνειρο που είδε, ή μάλλον που θυμόταν αφού ξύπνησε, ήταν στα έξι της
χρόνια μια μέρα πριν ξεκινήσει το σχολείο. Βρισκόταν σε ένα λιβάδι γεμάτο λουλούδια
μέρα μεσημέρι με τον ήλιο να την ζεσταίνει και τις μυρωδιές να την ζαλίζουν.
Στριφογύριζε ανέμελη με το λευκό της φορεματάκι και κυλιόταν πάνω σε γαρδένιες,
ζουμπούλια, παπαρούνες και κάθε λογής λουλούδι. Και ενώ όλα ήταν τόσο ήρεμα και
παραδεισένια, ξαφνικά πανικοβλήθηκε επειδή δεν έβρισκε κοντά της ούτε ένα
τριαντάφυλλο. Γύρισε σ’ όλο το λιβάδι. Έψαξε παντού. Και όσο έψαχνε τόσο συννέφιαζε,
όμως μάταια. Στάθηκε για λίγο στη μέση του λιβαδιού, τρία φίδια την περικύκλωσαν
απειλητικά. Τσίριξε δυνατά προς τον ουρανό. Τρία κόκκινα τριαντάφυλλα αναδύθηκαν
τότε μπροστά από κάθε φίδι και πολύ γρήγορα πολλαπλασιάστηκαν. Έκαναν χοντρούς
κορμούς γεμάτους αγκάθια και δημιούργησαν ένα τείχος προστασίας γύρω της. Αμέσως
τα σύννεφα αραίωσαν, ο ήλιος φώτισε ξανά το τοπίο και η μικρή Όλγα, χωρίς να
διατρέχει πια κίνδυνο, πλησίασε την τριανταφυλλιά και έκοψε έναν από τους καρπούς
της.
Όταν ξύπνησε ένιωθε χαρούμενη και γαλήνια. Έκλεισε ξανά τα μάτια για να συνεχίσει
το όνειρο, όμως δεν είχε άλλο ύπνο. Ωστόσο κάτι την έκανε να φαντάζεται ότι βρίσκεται
ακόμα εκεί, στο λιβάδι. Ήταν η μυρωδιά από το τριαντάφυλλο. Δεν ήταν ιδέα της, μύριζε
τριαντάφυλλο. Ήταν σίγουρη. Άρχισε να ρουθουνίζει έντονα, δεν χρειάστηκε να πάει
μακριά. Ήταν ακριβώς κάτω από τη μύτη της, κάτω από το μαξιλάρι της. Ένα κομμένο
κόκκινο τριαντάφυλλο.
Στο σχολείο ήταν η καλύτερη μαθήτρια και η πιο σκανδαλιάρα επίσης. Ήταν λες και
μεταμορφωνότανε. Άλλη μέσα στην τάξη και άλλη στο προαύλιο του σχολείου. Το σχολείο
ήταν διθέσιο. Μια δασκάλα, η μητέρα της Αφροδίτης, είχε τις μικρές τάξεις και ένας
δάσκαλος τις μεγαλύτερες. Στην ίδια χρονιά με την Όλγα ήταν η Αφροδίτη, τα υπόλοιπα
τρία κορίτσια που γεννήθηκαν την ίδια μέρα με εκείνη και ένα μόνο αγόρι, ο Φίλιππος. Οι
δίδυμες ήταν ίδιες σαν δυο σταγόνες νερό. Ξεχώριζαν μόνο από ένα μυριστικό σημάδι στο
37_
Μια ντουζίνα και τρία διηγήματα

λαιμό της Ιουλίας. Η οποία είχε μια κακή συνήθεια, έφερνε πάντα σπίρτα στο σχολείο για
να παίζει στα διαλείμματα. Μια φορά κόντεψε να βάλει φωτιά στην ποδιά της αδερφή της
αλλά εκείνη δεν άρπαξε, ήταν μονίμως βρεγμένη. Την Ευγενία που την έχανες που την
έβρισκες, στο πηγάδι της εκκλησίας καθόταν και τραβούσε νερό με τον κουβά. Η τρίτη η
Ζένια ήταν συνήθως απορροφημένη στις σκέψεις της. Της μιλούσες και σε κοιτούσε σαν
χαμένη, όμως πάντα απαντούσε, έστω και μετά από μερικά λεπτά.
Την πρώτη χρονιά όλα κύλησαν ομαλά μεταξύ τους. Τα πέντε κορίτσια ήταν μια
δεμένη ομάδα. Μαζί στο μάθημα, μαζί στα διαλείμματα, μαζί στις εκδηλώσεις του
σχολείου, μαζί και στις ζαβολιές. Το πιο σύνηθες θύμα τους, ο καημένος ο Φίλιππος. Μια
φορά του βάψανε το πρόσωπο με νερομπογιές. «Θα σε κάνουμε αρχηγό μας!» του είχαν
υποσχεθεί για να τον πείσουν. Έξαλλη έγινε η μάνα του, πήγε και στην δασκάλα να
παραπονεθεί. Κι εκείνη έξαλλη με τη σειρά της τράβηξε πρώτα την Αφροδίτη από τ’ αφτί
και μετά κατσάδιασε τις υπόλοιπες. Κι έτσι πέρασε η χρονιά με γνώσεις, με γέλια, χαρές
και κλάματα.
Το καλοκαίρι τα κορίτσια συνέχισαν να συναντιούνται σχεδόν καθημερινά για να
παίζουν τις Μικρές Μάγισσες. Η Όλγα είχε επινοήσει τον τίτλο. Καμιά φορά κρύβονταν
στο δάσος και κυνηγούσαν υποτιθέμενους δράκους και άλλα τέρατα για να σώσουν το
χωριό. Η Ζένια όμως ήταν αυτή που βαρέθηκε πρώτη τις φαντασίες της Όλγας και
σταμάτησε να συμμετέχει στα παιχνίδια τους. Έπειτα ακολούθησαν οι δίδυμες και η
ομάδα έσπασε. Η Όλγα είχε πια μόνο την Αφροδίτη να μοιράζεται τα μυστικά και το
χρόνο της. Και μόνο σ’ εκείνη είπε για το μαγικό όνειρο που είδε τη μέρα των γενεθλίων
τους.
«Ήταν πριγκίπισσα σε ένα παλάτι και γινόταν μια μεγάλη γιορτή προς τιμήν της.
Πλούσιοι μαζεύτηκαν από όλο τον κόσμο προσφέροντάς της δώρα. Διαμάντια, χρυσάφι,
μαργαριτάρια και κάθε λογής αντικείμενο μεγάλης αξίας. Μα εκείνη δεν εντυπωσιάστηκε
με τίποτα απ’ όλα αυτά. Μέχρι που την πλησίασε ένα αγόρι κρατώντας στο χέρι του ένα
κλουβί που μέσα στεκόταν υπερήφανος ένας μεγάλος χρωματιστός παπαγάλος. Η Όλγα
σηκώθηκε από τον θρόνο της και δέχθηκε ενθουσιασμένη το δώρο. Άνοιξε το κλουβί για
τον ελευθερώσει. Το πουλί όμως δεν πέταξε μακριά, πήγε και κάθισε στον ώμο της.
Πλησίασε το ράμφος του στ’ αφτί της και ψιθύρισε ‘Χρόνια Πολλά πριγκηπέσσα’».
38_
ΔΗΓΜΑ ΓΡΑΦΗΣ

Ξύπνησε από το θόρυβο φτερουγίσματος, ο ίδιος ακριβώς παπαγάλος πετούσε από
πάνω της κάνοντας κύκλους μέσα στο δωμάτιο. Τρόμαξε. Βιάστηκε κι άνοιξε αμέσως το
παράθυρο. Το πανέμορφο πουλί χάθηκε ψηλά στον ουρανό….
«Δεν έπρεπε να τ’ ανοίξω...» είπε στη φίλη της, δακρυσμένη. Η Αφροδίτη πρώτη φορά
έβλεπε την Όλγα να κλαίει. Αν και δεν την πίστεψε, της χάιδεψε τα μαλλιά και την
παρηγόρησε λέγοντάς της ότι μια μέρα θα πετάξουν κι αυτές να πάνε να το βρουν. «Θα
περιμένουμε τον πιο δυνατό άνεμο και θα τρέξουμε μέχρι να μας σηκώσει ψηλά» είπε.
Την επόμενη σχολική χρονιά οι σχέσεις μεταξύ των πέντε κοριτσιών άλλαξαν
δραματικά από τη στιγμή που η Όλγα αποφάσισε ότι έπρεπε να σταματήσουν να
πειράζουν τον Φίλιππο. Έπαιζε μαζί του στα διαλείμματα περισσότερο από ό,τι με εκείνες.
Η Ζένια δεν τη δέχτηκε αυτή τη συμφιλίωση. «Τα αγόρια με τα αγόρια και τα κορίτσια με
τα κορίτσια» έλεγε στην Ιουλία και την Ευγενία και εκείνες συμφωνούσαν. Η Αφροδίτη
δεν έπαιρνε θέση. Σιγά – σιγά η τάξη χωρίστηκε σε δυο στρατόπεδα. Από τη μια η Όλγα, η
Αφροδίτη και ο Φίλιππος και από την άλλη η Ζένια με τις δίδυμες.
Στις μεγάλες κόντρες στο προαύλιο του σχολείου, αν είχαν μαγικά ραβδάκια, θα τα
χρησιμοποιούσαν για να εξοντώσουν η μια την άλλη. Για αρκετό καιρό όμως αρκέστηκαν
στις πέτρες και τα χαλίκια. Και για να σταματήσουν έπρεπε να ανοίξει το κεφάλι του
Φίλιππου. Πάλι εκείνος την πλήρωσε. Μια πληγή τον έλουσε με αίμα λίγους πόντους πιο
πάνω από το δεξί του αφτί. Την επόμενη μέρα η Όλγα είχε ήδη καταστρώσει το σχέδιο
εκδίκησης. Τρεις μαστίχες κολλημένες στα μαλλιά των τριών κοριτσιών. Αναγκάστηκαν
να κόψουν μια ολόκληρη τούφα από τρίχες για να φύγουν οι μαστίχες από πάνω.
Τιμωρήθηκαν και οι πέντε από τους γονείς τους μετά από παράκληση των δασκάλων
για συμμόρφωση των κοριτσιών. Όλες έμειναν κλεισμένες στο σπίτι για μια βδομάδα.
Κάποιες ένιωσαν καλά το τι θα πει χαστούκι. Όταν πια επέστρεψαν στο σχολείο, μόνο το
μίσος μπορούσες να διακρίνεις στα μάτια τους. Τις βιαιοπραγίες διαδέχτηκαν οι
βωμολοχίες. Τα χρόνια πέρασαν, όμως το μίσος παρέμεινε.
Τέσσερα χρόνια μετά
Εκείνο το πρωί η Όλγα δεν ξύπνησε καλά. Δεν θυμόταν καν το όνειρό της.
Ετοιμάστηκε για το σχολείο, έκτη δημοτικού πια, 11 χρονών κορίτσι. Όταν μπήκε στην
αίθουσα, ο Φίλιππος έκανε επίδειξη ένα επίχρυσο ρολόι τσέπης που του έκανε δώρο ο
39_
Μια ντουζίνα και τρία διηγήματα

πατέρας του. Όλη η τάξη το κοιτούσε, μικροί και μεγάλοι. Εκείνος καμάρωνε. Ο δάσκαλος
τού είπε να το κρύψει στο σάκο του για να ξεκινήσει το μάθημα. Τα κορίτσια έφυγαν σ’
άλλη αίθουσα. Θα μάθαιναν να κεντάνε. Διάλεξε η καθεμία από ένα μαντίλι και χρώμα
κλωστής. Η Όλγα διάλεξε ένα λευκό και κέντησε πάνω του με γαλάζια κλωστή τα αρχικά
της, Ο. Μ.
Το μεσημέρι λίγο πριν το σχόλασμα, και ενώ τα κορίτσια κρατούσαν περήφανα τα
μαντίλια στα χέρια τους, η φωνή του Φίλιππου «Το ρολόι μου. Έχασα το ρολόι μου»,
έφερε αναστάτωση στο σχολείο. Οι δυο δάσκαλοι απαγόρευσαν την έξοδο σε όλα τα
παιδιά. Έψαξαν παντού, στις αίθουσες, στην αυλή, ακόμα και στα πράγματα των
μαθητών. Και το ρολόι βρέθηκε, μέσα στη τσέπη της μάλλινης ζακέτας της Όλγας.
«Κλέφτρα» αναφώνησε αμέσως η Ζένια. Η Όλγα αρνήθηκε ότι το πήρε εκείνη, αλλά δεν
μπορούσε να το αποδείξει. Δεν θα ξεχάσει ποτέ το βλέμμα του Φίλιππου, όταν με δάκρυα
ακόμα στα μάτια κράτησε και πάλι το λαμπερό ρολόι στα χέρια του. Μετά από ένα
δεκάλεπτο κήρυγμα των δασκάλων έφυγε μόνη για το σπίτι. Ούτε καν η Αφροδίτη δεν την
περίμενε. Ήταν σίγουρη πως οι τρεις κάριες η Ζένια, η Ευγενία και η Ιουλία είχαν
οργανώσει αυτή την πλεκτάνη.
Δεν είχε ξανανιώσει ποτέ της τόση ντροπή. Κλείστηκε στο δωμάτιο και ξέσπασε στα
ρούχα και τα σεντόνια της γεμάτη οργή. Ήθελε να τους εκδικηθεί όλους. Κάλυψε το
πρόσωπο της με το μαντίλι που είχε ράψει το πρωί. Έκλαψε πάνω στο ανάστατο κρεβάτι
της μέχρι που αποκοιμήθηκε. Στο όνειρο της είδε ότι ανέβαινε σκαλοπάτια. Τριακόσια
οχτώ σκαλοπάτια, τα μέτρησε ένα – ένα. Ήταν νύχτα και φυσούσε πολύ. Στη κορυφή
υπήρχε ένα εκκλησάκι. Το μέρος που γεννήθηκε. Μια μαυροφόρα την περίμενε στο
εσωτερικό του. Ο αέρας δεν την ενοχλούσε πια μέσα στο φωτισμένο από κεριά εκκλησάκι.
Η άγνωστη γυναίκα της μίλησε στοργικά και παρήγορα. Την αγκάλιασε και της είπε ότι
ξέρει πως είναι αθώα, να πάψει να σκέφτεται την εκδίκηση και να περιμένει το χρόνο να
τα απαλύνει όλα. Της υποσχέθηκε ότι στα δέκατα όγδοα γενέθλια της θα αποκτήσει μια
υπέρτατη δύναμη. Δεν της εξήγησε το πως ούτε το γιατί και μετά εξαφανίστηκε. Η Όλγα
έφυγε ήρεμη από μέσα. Ο αέρας έξω δεν την ενοχλούσε πια και ας της ανακάτευε
αγριεμένος τα μαλλιά. Άνοιξε την παλάμη της, ξεδίπλωσε το μαντίλι που τόση ώρα
κρατούσε σφιχτά και ξάφνου ο αέρας της το άρπαξε, το πήρε ψηλά στο σκοτεινιασμένο
ουρανό.
40_
ΔΗΓΜΑ ΓΡΑΦΗΣ

Ξύπνησε για ακόμη μια φόρα γαληνεμένη. Αναζήτησε το μαντίλι της. Δεν το βρήκε
πουθενά αλλά δεν την πείραξε. Χάθηκε στο Όνειρο, σκέφτηκε. Δεν ξαναπήγε σχολείο. Δεν
τελείωσε ποτέ το δημοτικό. Όσο μεγάλωνε διάβαζε από μόνη της βιβλία, απέκτησε γνώσεις
για τον κόσμο και για άλλα πολλά. Με τον Φίλιππο ξαναμίλησε μετά από δυο χρόνια,
εκείνος της ζήτησε συγνώμη. Κι εκείνη τον συγχώρεσε, όπως και την Αφροδίτη. Δεν
μπορούσε να της κρατήσει κακία, ήταν η παιδική της φίλη και την αγαπούσε. Όσο για τις
υπόλοιπες τρεις συμμαθήτριες της, απλά περίμενε το χρόνο να περάσει και θα φρόντιζε να
πάρουν ξανά το μάθημά τους.
Στις 21 Ιουνίου 1966, στα δέκατα όγδοα γενέθλια της έμεινε ξύπνια παρακολουθώντας
τον ήλιο να δύει κατακόκκινος πίσω από τα βουνά. Μια τόσο μεγάλη μέρα, η μεγαλύτερη
όλου του χρόνου, περίμενε να γίνει… τι θα γινόταν; Ούτε η ίδια δεν ήξερε τι θα
συνέβαινε. Τι να εννοούσε η μαυροντυμένη γυναίκα σε εκείνο το όνειρο πριν χρόνια;
Ωστόσο, ήξερε βαθιά μέσα της πως ό,τι κι αν επρόκειτο να συμβεί, θα το μάθαινε το βράδυ
και όχι τη μέρα, στον ύπνο της. Κι έτσι λοιπόν κοιμήθηκε μόλις χάθηκε και η τελευταία
ακτίνα φωτός από τον ορίζοντα.
Στο όνειρό της βρέθηκε και πάλι στο ίδιο μέρος, στο εξωκλήσι του Αγίου Ζήνωνα.
Ήταν πρωί, ένα ζεστό ηλιόλουστο πρωινό. Η ίδια γυναίκα την περίμενε στο προαύλιο
φορώντας λευκά αυτή τη φορά. Την αγκάλιασε πάλι θερμά, είχαν σχεδόν το ίδιο ύψος
τώρα. Της εξήγησε για τη μέρα που γεννήθηκε, 21 Ιουνίου, τη μέρα του θερινού
ηλιοστάσιου. Ημέρα γιορτής της γυναικείας μαγείας. «Τέσσερα κορίτσια, είχε
προγραμματιστεί να γεννηθούν εκείνη τη μέρα του 1948 στους ορεινούς αυτούς τόπους,
για να πάρουν από μια δύναμη και να τη χρησιμοποιήσουν με τόλμη και σοφία. Να
μάθουν να ελέγχουν τη Φωτιά, το Νερό, τον Αέρα, και το Νου. Εσύ όμως ήρθες
απρόσμενα, βιάστηκες να γεννηθείς, και η μητέρα φύση αποφάσισε να σου χαρίσει κι
εσένα μια πέμπτη δύναμη. Μια δύναμη που σε συνοδεύει όλα αυτά τα χρόνια».
Σταμάτησε να μιλάει και ύψωσε ανάμεσά τους ένα πήλινο αγγείο. «Βάλε το χέρι σου μέσα
και πάρε την» την πρόσταξε. Η Όλγα έκανε όπως της είπε και από τον πάτο του αγγείου
τράβηξε ένα μαντίλι. Εκείνο με τα αρχικά της επάνω, εκείνο που είχε παρασύρει ο άνεμος.
«Όταν ξυπνήσεις θα καταλάβεις. Μην το χάσεις ποτέ» είπε η γυναίκα και εξαφανίστηκε
από μπροστά της.
41_
Μια ντουζίνα και τρία διηγήματα

Η Όλγα ξύπνησε απότομα. Ήταν ακόμα νύχτα. Διέκρινε μέσα στο σκοτάδι το λευκό
της μαντίλι να πέφτει αργά σαν πούπουλο από το ταβάνι. Άπλωσε το χέρι της και το
άρπαξε. Και τότε ένιωσε τη δύναμη! Αναμνήσεις πέρασαν μπροστά από τα μάτια της, όχι
της ζωής της αλλά των ονείρων της. Μόνο αυτά δεν την απογοήτευσαν ποτέ και μόνο σ’
αυτά θα ήταν πάντα πιο δυνατή. Έκλεισε τα μάτια και επέστρεψε ξανά στο μαγικό κόσμο
τους. Πλέον μπορούσε να ελέγχει το όνειρο καθενός... Και για κάποιες, τα όνειρα
μετατράπηκαν σε εφιάλτες.
«Καληνύχτα, όνειρα γλυκά και ανήσυχα!».
42_
ΔΗΓΜΑ ΓΡΑΦΗΣ

Ο Θοδωρής Κούτρης γεννήθηκε στη Ρόδο το 1980. Σπούδασε Τηλεπληροφορική και
Διοίκηση στην Άρτα (1998-2003). Εργάζεται σε δίκτυο κινητής τηλεφωνίας. Αγαπάει
τον κινηματογράφο, τα βιβλία, το θέατρο και τα puzzle. Τα τελευταία χρόνια
ασχολείται με τη συγγραφή μυθιστορημάτων. Το 2009 αποφάσισε να μετακομίσει στην
Αθήνα με σκοπό να παρακολουθήσει σεμινάρια Λογοτεχνίας και Δημιουργικής
Γραφής. Το 2010 πήρε τον 1ο του Έπαινο για το διήγημα «Γαμήλια Δεξίωση» από τον
ηλεκτρονικό διαγωνισμό “ΛόγωΤέχνης” του www.artmag.gr
43_
Μια ντουζίνα και τρία διηγήματα

Ελένη Κοφτερού
Η αποκλειστική
ΑΘΟΤΑΝ ΣΤΗΝ ΚΑΡΕΚΛΑ ΠΟΥ ΤΗΣ ΕΙΧΕ ΦΕΡΕΙ ΑΠΟ ΤΟ ΣΠΙΤΙ ο γιος της γιαγιάς, δίπλα στο
κρεβάτι της και παρακολουθούσε μηχανικά με πόση ακρίβεια στην περιοδικότητά
τους, σαν υγρά δευτερόλεπτα, έπεφταν οι σταγόνες του ορού στο σωληνάκι και κατέληγαν
στο μελανιασμένο χέρι της.
Κ
Το βλέμμα της ήταν προσηλωμένο στον ορό. Οι σταγόνες που έπεφταν την οδηγούσαν
σε παράξενους συνειρμούς. Την έστελναν σε παγωμένες ζωογόνες σταγόνες βροχής που
έπεφταν στο πρόσωπό της όταν ήταν παιδί στην πατρίδα της, τη Μολδαβία, σε
θεραπευτικές σταγόνες που έριχνε στα μάτια της κορούλας της όταν είχε πάθει μια
μόλυνση, σε σταγόνες αγιασμού που πετούσε ο παπάς στο χωριό της κι αυτή έτρεχε
μπροστά για να προλάβει μερικές. Και μετά σκοτείνιασε κάπως, όταν σκέφτηκε ένα ποτήρι
νερό που της πέταξε στο πρόσωπο ένας μεθυσμένος στην ταβέρνα που δούλευε, εδώ στην
Ελλάδα όταν πρωτοήρθε, επειδή αντέδρασε άσχημα όταν τη χούφτωσε.
Έδιωξε γρήγορα αυτές τις σκέψεις και επανέφερε το βλέμμα της και το μυαλό της στη
γιαγιά.
Είχε κάνει από νωρίς όλα αυτά για τα οποία την πλήρωναν, δηλαδή έπλυνε τη γιαγιά
με μωρομάντηλα, την τάισε, της άλλαξε νυχτικό και της έδωσε, με λίγη δυσκολία είναι
αλήθεια, τα φάρμακά της. Το μόνο που της έμενε τώρα ήταν να περάσει η νύχτα. Να
σπρώξει τις ώρες, τα λεπτά, τα δευτερόλεπτα να φύγουν. Να πετάξουν, να μην είναι
μπροστά της μοχθηρά κοράκια, αλλά ανάλαφρα χελιδόνια που φύγανε και δεν χρειάζεται
ν’ ανησυχεί πια γι’ αυτά.
Γιατί η Βαλεντίνα είχε αυτό το πρόβλημα. Είχε συνεχώς άγχος για το χρόνο, ήθελε να
περνάει γρήγορα, να μη τον καταλαβαίνει, σε αντίθεση με τους περισσότερους ανθρώπους
που δε θέλουν να περνάει από πάνω τους ή από δίπλα τους. Κι αυτό το πρόβλημα
εντάθηκε τους τελευταίους τρεις μήνες που είχε βρει αυτή τη δουλειά της «αποκλειστικής».
Έτσι την είχε χαρακτηρίσει ο Γιάννης, ο γιος της.
44_
ΔΗΓΜΑ ΓΡΑΦΗΣ

«Η δουλειά σας θα είναι η ‘αποκλειστική’ φροντίδα της μητέρας μου. Αυτό θα είναι το
πρωταρχικό σας μέλημα. Δεν με νοιάζει αν θα κάνετε τις άλλες δουλειές του σπιτιού, αν
χρειαστεί θα σας φέρω βοήθεια, αρκεί να μην αφήνετε τη μητέρα μου απ’ τα μάτια σας».
Κι αυτή αγχώθηκε γιατί δεν ήξερε τι σημαίνουν οι λέξεις: ‘πρωταρχικό’ και ‘μέλημα’.
Παρόλα αυτά συμφώνησε αμέσως κι έπιασε δουλειά αμέσως μετά την πρώτη τους
συνάντηση.
Η γιαγιά δεν ήταν στο νοσοκομείο από την αρχή που την ανέλαβε. Την είχε και στο
σπίτι για τρεις μήνες περίπου, τη φρόντιζε καθημερινά και έκανε όλες τις δουλειές του
σπιτιού, όλα στην εντέλεια αν και δεν ήταν υποχρεωμένη, γιατί φοβόταν μήπως τη
διώξουν. Κι αυτός ο φόβος είχε φωλιάσει τόσο πολύ μέσα της που είχε μετουσιωθεί σε
ευσυνειδησία και σε υψηλό αίσθημα καθήκοντος. Ένιωθε πλέον υπεύθυνη γι’ αυτή τη
γιαγιά, έτρεμε μήπως πεθάνει γρήγορα και χάσει κι αυτή τη δουλειά. Πριν απ’ αυτήν είχε
φροντίσει ένα γέρο ο οποίος πέθανε σε έξι μήνες. Τότε βέβαια είχε στενοχωρηθεί που έμενε
πάλι άνεργη, αλλά ένιωσε και μεγάλη ανακούφιση γιατί υπέφερε με το γέρο, της έκανε τη
ζωή δύσκολη και το χειρότερο απ’ όλα την παρενοχλούσε σεξουαλικά σχεδόν κάθε μέρα.
Σήκωσε λίγο το μανίκι της για να δει το σημάδι στο χέρι της, που είχε γίνει όταν μια
φορά αυτός την άρπαξε απ’ το μπράτσο τόσο δυνατά και δε την άφησε παρά μόνο αφού
τον απείλησε ότι θα φύγει. Αν είναι δυνατόν, ένας γέρος που φοράει πάνα γιατί δε μπορεί
να συγκρατήσει τα ούρα του, να ορμάει σε μια γυναίκα και μάλιστα να έχει τόση δύναμη
στα χέρια. Τόσος καιρός και μια ελαφριά γαλάζια θαμπάδα στο αριστερό της μπράτσο,
της θυμίζει την ταπείνωση και τον εξευτελισμό και μεγαλώνει τον φόβο της.
Αυτά σκεφτόταν και φούντωσε το πρόσωπο της. Μετά ηρέμησε λίγο όταν ξανακοίταξε
τη γιαγιά. Εδώ τουλάχιστον δεν είχε ν’ αντιμετωπίσει τέτοιες σιχαμένες επιθέσεις. Δεν
μπορούσε να καταλάβει αν η γιαγιά ήταν καλοσυνάτη ή στριμμένη στα νιάτα της, αν
υπήρξε όμορφη ή άσχημη, γιατί τη γνώρισε αφού είχε πάθει το εγκεφαλικό που τη χτύπησε
στο κέντρο της ομιλίας και φυσικά είχε αλλοιώσει και τα χαρακτηριστικά της. Ήταν
δασκάλα. Μόνο αυτό ήξερε και δεν ρωτούσε και πολλά.
Μετά από κάποιο διάστημα, άρχισε να συνεννοείται μαζί της με νοήματα και κάποια
στιγμή ανακάλυψε ότι της ζητούσε χαρτί για να γράψει κάτι. Με αργές κινήσεις και
μεγάλα γράμματα έγραφε λέξεις όπως: ‘Γιάννης’ και η Βαλεντίνα έπαιρνε τηλέφωνο το γιο
της για να έρθει, ή ‘ράδιο’ και τότε αυτή άνοιγε το ραδιόφωνο ψάχνοντας κλασική
45_
Μια ντουζίνα και τρία διηγήματα

μουσική, γιατί απ’ ότι είχε καταλάβει, αυτή της άρεσε. Εδώ, δεν πίστευε στην τύχη της,
αφού και η Βαλεντίνα λάτρευε την κλασική μουσική. Έτσι αναπτύχθηκε μια σχέση
ανάγκης και εξάρτησης που είχε όμως και κομματάκια τρυφερότητας από τη μεριά της
Βαλεντίνας. Πολλές φορές σκεφτόταν αν η γιαγιά ήταν καλή σαν δασκάλα, αν αγαπούσε
ή όχι τα παιδιά, αν βοήθησε κάποια ή τους έκανε κακό, αλλά τι σημασία είχε τώρα πια
που ο χρόνος και η αρρώστια είχαν αφαιρέσει απ’ αυτή τη γυναίκα όχι μόνο την ιδιότητα
της δασκάλας, αλλά και τη δυνατότητα να μιλά.
Έπειτα παράτησε αυτές τις σκέψεις και το μόνο που την ένοιαζε ήταν να είναι άψογη
στη δουλειά της. Ήθελε μόνο σεβασμό και τον μισθό της. Τίποτε άλλο!
Μια φορά θυμήθηκε ότι είχε έρθει μια συμβολαιογράφος προφανώς για να γράψει στο
γιο της κάποιο περιουσιακό στοιχείο κι όταν της έδωσε το έγγραφο για να υπογράψει, η
γιαγιά αντί για υπογραφή έγραψε τη λέξη: «Βοήθεια».
Από τότε η Βαλεντίνα την αγάπησε με μια παράξενη αγάπη τη γιαγιά γιατί τους ένωσε
αυτό το “βοήθεια”. Κάθε μέρα φώναζε βοήθεια χωρίς ήχο, γιατί ήταν πολύ περήφανη για
να το πει δυνατά. Από τότε που έφυγε απ’ την πατρίδα της αφήνοντας τα παιδιά της πίσω
και ήρθε στην Ελλάδα για να δουλέψει, δε θυμάται ούτε μια ξέγνοιαστη μέρα, μια μέρα
που να μην ξεπήδησε η κραυγή “βοήθεια” απ’ τα σωθικά της, χωρίς ποτέ ν’ ακουστεί
παραέξω.
Πιο σπαραχτική ήταν στην αρχή όταν δούλευε στην ταβέρνα, κουβαλώντας κάθε μέρα
το καζάνι με τα χόρτα κι ας την πέθαινε η μέση της και έπλενε τα ταψιά και τις
κατσαρόλες που δεν έμπαιναν στο πλυντήριο και τα ξημερώματα σφουγγάριζε όλο το
μαγαζί.
Όταν βέβαια τόλμησε να ζητήσει τα ένσημά της, το αφεντικό της την αποκάλεσε
«πουτάνα». Κι η κραυγή συνεχιζόταν, όταν μετά δούλεψε σε σπίτια και οι διάφορες κυρίες
την προσβάλλανε γιατί δεν είχε γλείψει τη σκόνη από το σοβαντεπιέ.
«Μα τι έπαθες σήμερα;» μάλωσε τρυφερά τον εαυτό της, «εδώ είπαμε να μη
σκεφτόμαστε κι εσύ όλη την ώρα τα ανακυκλώνεις;».
Πλησίασε για να σιγουρευτεί ότι η γιαγιά κοιμάται, τη σκέπασε λίγο καλύτερα και
κόλλησε το πρόσωπό της στο παράθυρο. Αυτό το παράθυρο έβλεπε στο δρόμο κι όχι στο
προαύλιο του νοσοκομείου. Για μερικά λεπτά δεν έβλεπε κανέναν στο πεζοδρόμιο και
46_
ΔΗΓΜΑ ΓΡΑΦΗΣ

εστίασε το βλέμμα της στην κολόνα της ΔΕΗ, ενώ στον δρόμο υπήρχε μια σχετικά αραιή
ροή αυτοκινήτων.
Αλλά να, δυο φιγούρες φαίνεται να κινούνται στο πεζοδρόμιο και σταματάνε ακριβώς
κάτω απ’ την κολόνα. Είναι ένα ψηλό αγόρι κι ένα αδύνατο κορίτσι με αλογοουρά. Στην
αρχή δίνουν ένα πεταχτό φιλί και τα πρόσωπά τους απομακρύνονται για μερικά
δευτερόλεπτα. Κοιτάζονται για λίγο και αμέσως μετά ξανακολλάνε σα δυο μαγνητάκια με
αντίθετα φορτία. Τώρα το φιλί κρατά περισσότερο. Η Βαλεντίνα δε μπορεί να υπολογίσει
αν είναι ένα, δυο, ή τρία λεπτά. Τους παρακολουθεί μαγεμένη. Το κορίτσι φέρνει τα χέρια
του στα μάγουλα του αγοριού και αγκαλιάζει τόσο τρυφερά το πρόσωπό του, ενώ το φιλί
συνεχίζεται, σα να μην έχουν σώματα, σα να είναι μόνο δυο κεφάλια που το ένα το
κρατάνε δυο άσπρα χέρια. Τα χέρια του αγοριού δε φαίνονται, γιατί μάλλον αγκαλιάζει
το κορίτσι απ’ τη μέση.
Αυτή η κίνηση διαλύει τη Βαλεντίνα. Ενώ στην αρχή παρακολουθεί και χαμογελά,
χαίρεται με την ευτυχία τους, όταν εμφανίζονται τα χέρια πάνω στο πρόσωπο, οι φλέβες
της φουσκώνουν απ’ τον πόνο. Νιώθει σαν τον Τόρου, τον ήρωα του Μουρακάμι στο
«Κουρδιστό πουλί» που κατέβηκε σ’ ένα πηγάδι για να βρει τις απαντήσεις. Αυτός όμως
κατέβηκε οικειοθελώς, ενώ αυτή νιώθει σα να την έσπρωξε κάποιος βίαια μέσα.
Η κίνηση του κοριτσιού μεγεθύνει τη μοναξιά της σε τέτοιο βαθμό, που αισθάνεται ότι
στενεύουν τα τοιχώματα του πηγαδιού, μικραίνει απειλητικά η διάμετρος και η ασφυξία
την κυκλώνει. Νιώθει να λιγοστεύει η ανάσα της γιατί δεν της λείπει ούτε ο έρωτας, ούτε
τα φιλιά, - έμαθε με τα χρόνια να ζει χωρίς αυτά - ούτε καν τα παιδιά της, που έχει σχεδόν
ένα χρόνο να τα δει.
Το χάδι στο πρόσωπο! Αυτό είναι που της λείπει! Μ’ ένα τρόπο που αυτή τη στιγμή
κοντεύει να την τρελάνει. Νιώθει ότι σε λίγο, κάποιος θα βάλει το καπάκι και θα
σφραγίσει για πάντα το πηγάδι. Το να μη μπορεί να χαϊδέψει ένα αγαπημένο πρόσωπο,
όπως λάτρευε να κάνει στους άντρες που αγάπησε κι αργότερα στα αγγελικά προσωπάκια
των παιδιών της, την καθιστά αυτή τη στιγμή συναισθηματικά και κυριολεκτικά, ανάπηρη
και λειψή. Σα να μην έχει χέρια, ή κι αν έχει, της είναι άχρηστα. Αυτό το συναίσθημα,
αυτή η έλλειψη, είναι πιο σκληρή κι απ’ τη μοναξιά, την κούραση, την πείνα ή τη δίψα.
47_
Μια ντουζίνα και τρία διηγήματα

Έφυγε γρήγορα από το παράθυρο και πήγε στο μπάνιο για να ξεπλύνει το πρόσωπό
της. Πήρε μερικές βαθιές ανάσες και με αρκετή προσπάθεια ανέκτησε λίγη απ’ την ηρεμία
που έχασε τόσο απότομα και συνεχώς αναζητούσε.
Όταν ο Γιάννης ήρθε το πρωί, αυτή είχε αποκοιμηθεί στην καρέκλα με το κεφάλι της να
γέρνει απαλά απ’ τη δεξιά πλευρά προς τον τοίχο. Φαινόταν ήρεμη και πολύ γλυκιά,
ωστόσο αν κάποιος ήταν μυημένος στον πόνο, μπορούσε να διακρίνει το ανεπαίσθητο
σφίξιμο στα χείλη, που δε χαλάρωνε εντελώς ούτε στον ύπνο. Αυτός ήταν μυημένος, γιατί
κάτι ήξερε από πόνο κι ο Γιάννης, κι ας μεγάλωσε με όλες τις ανέσεις, κι ας πήγε σε
κολλέγιο στην Αγγλία, κι ας ήταν βολεμένος με το δικηγορικό γραφείο του, τη γυναίκα
του, τα παιδιά, το εξοχικό, τους φίλους του και τις περιστασιακές ερωτικές του περιπέτειες.
Το αναγνώρισε αυτό το σφίξιμο και καθηλώθηκε ακίνητος να την κοιτάζει.
Παρατηρούσε μ’ ένα παράξενο δέος και μια αγνώστου προελεύσεως γλύκα, τη γραμμή της
μοναξιάς στα χείλη της και το κατάλευκο πρόσωπό της, που στολιζόταν από κάποια μικρά
κόκκινα σημαδάκια από παλιό έρπη, κι άλλα μικρά δερματικά εξανθήματα και ένιωσε ένα
κάψιμο στο λαιμό και μια μαρμαρυγή στο μυαλό του.
Την πλησίασε προσεχτικά, έχοντας στο νου του να τη σκουντήξει ελαφρά στον ώμο για
να την ξυπνήσει. Στάθηκε όρθιος από πάνω της και πλησίασε ασυναίσθητα το πρόσωπό
του προς το δικό της, χωρίς να καταλαβαίνει γιατί ο εγκέφαλός του δεν έδινε εντολή στο
δεξί του χέρι να σηκωθεί και να ταρακουνήσει ελαφρά τη Βαλεντίνα, παρά τα χέρια του
μένανε ακίνητα προς τα κάτω κι από τη βαρύτητα μόνο ελεγχόμενα. Μια ακατανίκητη,
ανυπέρβλητη επιθυμία να φιλήσει αυτά τα σφιγμένα χείλη, είχε πάρει τον έλεγχο
θριαμβευτικά.
Κι ενώ είχε πλησιάσει τόσο ώστε δεν έβλεπε πια το πρόσωπό της, παρά μόνο τα δυο
κλειστά της μάτια να ενώνονται σε ένα μεγάλο, η Βαλεντίνα άνοιξε τα μάτια της
τρομαγμένη, αλλά ευτυχώς δεν έκανε το ασυναίσθητο εκείνο «αχ» που της έβγαινε όταν
τρόμαζε ή φοβόταν. Χωρίς να προλάβει να σκεφτεί τίποτε, σα να λειτούργησαν από μόνα
τους τα χέρια της - δεν υπήρχε χρόνος για εντολές, επεξεργασία του εγκεφάλου και
εκτέλεση - αγκάλιασαν το πρόσωπο του Γιάννη, κόλλησαν απαλά στα μάγουλά του,
ένιωσαν τη θερμότητα του δέρματος, ψηλάφισαν τους πόρους του και αναγνώρισαν
48_
ΔΗΓΜΑ ΓΡΑΦΗΣ

ελάχιστες μικρές τριχούλες που είχαν ξεφύγει απ’ το ξυράφι του. Τα χέρια της έμειναν εκεί
μερικά δευτερόλεπτα. Το χάδι ήταν σπαραχτικά στατικό και αγγελικά τρυφερό.
Αυτός αιφνιδιάστηκε και το ξάφνιασμα τον επανέφερε στην πραγματικότητα. Το φιλί
έμεινε στον αέρα, σα την ενοχή του μικρού παιδιού που ενθουσιασμένο κρατά το σπάγκο
του χαρταετού κι από ένα λάθος χειρισμό, ή επειδή δεν έχει αρκετή δύναμη στο χεράκι
του, ο αετός φεύγει και χάνεται ψηλά. Το πέταγμα έχει γίνει, αλλά το χαρταετό του δεν
πρόκειται να τον ξαναδεί. Καλύτερα να κλείσει τα μάτια του, για να μη τον δει να
κομματιάζεται στο στύλο της ΔΕΗ.
Σε δευτερόλεπτα η αυτοκυριαρχία του Γιάννη είχε ανακτηθεί και πιάνοντας ελαφρά τα
χέρια της Βαλεντίνας, τα κατέβασε απ’ το πρόσωπό του, αφού όμως τα κράτησε απαλά για
μια ελάχιστη, πολύτιμη στιγμή.
Για να έρθουν τα πράγματα στη θέση τους, της είπε με σιγανή φωνή, αφού με το ζόρι
μπορούσε να μιλήσει:
«Βαλεντίνα μου, σε παρακαλώ να μην επαναληφθεί αυτό. Εννοώ, ότι το ξέρεις καλά
ότι δε πρέπει να κοιμάσαι καθόλου. Αυτή είναι η δουλειά σου, όσο η μητέρα θα είναι στο
νοσοκομείο. Να μένεις ξύπνια. Φαντάσου να τελείωνε ο ορός της ενώ εσύ κοιμόσουν!».
Αυτή ευχόταν ν’ ανοίξει η γη να την καταπιεί για να καταπιεί μαζί και τη ντροπή της,
το κοκκίνισμα στο πρόσωπό της και την τεράστια αμηχανία της, όταν συνειδητοποίησε τι
είχε κάνει.
«Συγνώμη κύριε Γιάννη. Μόνο ακούμπησα λίγο, γιατί είχα πονοκέφαλο, δεν ξέρω πως
αποκοιμήθηκα, κατάφερε να ψελλίσει. Σας υπόσχομαι να μην επαναληφθεί», έλεγε με τα
μάτια της καρφωμένα στο πάτωμα. Για το άγγιγμα στο πρόσωπό του φυσικά δεν είχε
κουράγιο, ούτε φωνή να δικαιολογηθεί. Γύρισε αμέσως προς το μέρος της γιαγιάς για να
ελέγξει τον ορό, που ευτυχώς ήταν ακόμη στη μέση.
Ο Γιάννης πήγε στο προαύλιο για τσιγάρο έχοντας τα χέρια του στα μάγουλά του
μήπως κι είχε μείνει λίγη από τη γλύκα της…
49_
Μια ντουζίνα και τρία διηγήματα

Η Ελένη Κοφτερού γεννήθηκε στην Αριδαία Πέλλας την τελευταία μέρα
του καλοκαιριού του 1965. Μεγάλωσε και σπούδασε στη Θεσσαλονίκη ενώ
τώρα ζει και εργάζεται στην Καλαμάτα. Η πρώτη της επαφή με τη
λογοτεχνία έγινε σε πολύ μικρή ηλικία και εξελίχθηκε σε μια μεγάλη αγάπη
για το διάβασμα που κρατάει ακόμη. Μέσα από αυτήν οδηγήθηκε στα
δύσκολα μονοπάτια της γραφής. Μερικά κείμενά της έχουν δημοσιευτεί στο
διαδίκτυο καθώς και στο ηλεκτρονικό περιοδικό "Λογοτεχνικό Μπιστρό της
Στέλλας".
50_
ΔΗΓΜΑ ΓΡΑΦΗΣ

Στέφανος Λίβος
Τράπουλα σημαδεμένη
ΤΣΙ ΓΙΝΕΤΑΙ ΠΑΝΤΑ. ΦΕΥΓΕΙΣ ΚΑΙ ΑΛΛΑΖΟΥΝ ΟΛΑ. Μένεις και δεν αλλάζει τίποτα. Λες και η
ζωή είναι ο καλύτερος παπατζής και, ανακατεύοντας την τράπουλα, σου λέει: εδώ η
καλή τύχη, εκεί η καλή τύχη, πού είναι η καλή τύχη; Και ενώ νομίζεις ότι έχεις κάνει την σωστή
επιλογή, πάντα διαλέγεις το λάθος φύλλο.
Έ
Έτσι έγινε και με το Δημοσθένη. Πάνω που γνώρισε τη Ρία, έπρεπε να φύγει στην
Αγγλία για το μεταπτυχιακό του. Αυτή είχε ενδοιασμούς για τις σχέσεις εξ αποστάσεως.
Αυτός πάλι όχι.
Τι είναι πλέον το Αθήνα – Λονδίνο; Τίποτα. Μόνο 3,5 ώρες. Περισσότερο θες για να
πας με το λεωφορείο από Κηφισιά Πειραιά, άμα έχει πορεία στο κέντρο. Και δεν σου
σερβίρουν και φαγητό! Και τα αεροπορικά; Τίποτα κι αυτά. Λίγο νωρίς να τα κλείσεις και
στα δίνουν τσάμπα. Άλλωστε, και τι; Μήπως άμα έμενε Ελλάδα, θα βλέπονταν πιο συχνά;
Αυτός θα δούλευε, αυτή θα δούλευε, μια ώρα στην κίνηση να πας μία να γυρίσεις, δυο
φορές τη βδομάδα θα βρίσκονταν στο τέλος. Ενώ τώρα; Ένα σαββατοκύριακο στο
Λονδίνο και θα ήταν ουσιαστικό, όλη μέρα μαζί. Και προπαντός όλη νύχτα…
Τα άκουγε όλα αυτά η Ρία και άρχισε να το βλέπει με άλλο μάτι το πράγμα. Κι αν ο
Δημοσθένης ήταν ο άντρας της ζωής της; Μπορεί όχι, αλλά αν ήταν; Να μην το
προσπαθούσε καν; Ένα χρόνο θα ήταν το μεταπτυχιακό, και από αυτόν τι; Δεκαπέντε
μέρες τα Χριστούγεννα, δεκαπέντε το Πάσχα, τρεις μήνες το καλοκαίρι, πάνε οι τέσσερις
μήνες. Και στους οχτώ που έμεναν, μία θα ανέβαινε αυτή, μία θα κατέβαινε αυτός, μία θα
βρίσκονταν στο Παρίσι, όπου σπούδαζε η αδερφή της. Μέχρι να λησμονήσει ο ένας τον
άλλον, θα βρίσκονταν και πάλι.
Έτσι είναι ο έρωτας. Μαθηματικά. Ή σου βγαίνουν ή δεν σου βγαίνουν. Κάνεις τους
υπολογισμούς σου, αν δυσκολεύεσαι το παλεύεις περισσότερο, και κάποια στιγμή ή το
λύνεις το πρόβλημα ή το παρατάς. Κι αν τα δεδομένα είναι δύσκολα και το αποτέλεσμα
σου βγει εύκολα, ξέρεις ότι κάτι λάθος έχεις κάνει. Και καλά στα μαθηματικά, το σβήνεις
και το διορθώνεις, αλλά στον έρωτα; Δεν έχει γόμες η ζωή ούτε μπλάνκο ούτε ctrl και z.
51_
Μια ντουζίνα και τρία διηγήματα

Κοιτάς τα φύλλα σου, κοιτάς το τραπέζι, παίρνεις μια βαθιά ανάσα και τραβάς το επόμενο
φύλλο.
Το φύλλο που τράβηξε ο Δημοσθένης ήταν το εισιτήριο για το Λονδίνο. Μπορεί η Ρία
να είχε συμφωνήσει να δοκιμάσουν τη σχέση τους από απόσταση, αλλά είχε και μια κρυφή
ελπίδα ότι δε θα έφευγε τελικά ο Δημοσθένης. Είχε να κάνει λίγο και με τον εγωισμό της.
Άλλο να αλλάξει κάποιος για πάρτη σου τα σχέδιά του, και άλλο απλά να σε
συμπεριλάβει.
Κι αφού είχαν σχέση, έπρεπε να πάει και στο αεροδρόμιο, να του κουνήσει το μαντήλι.
Τη μια άκρη να την κρατά αυτή, την άλλη η κλαψιάρα η μάνα του και, μόλις φύγει ο
Δημοσθένης, να πιάσουν το καλαματιανό.
Τι της έμελλε να πάθει… Δύο μήνες σχέση και να πρέπει να γνωρίσει τους γονείς του.
Και όχι μόνο έπρεπε να τους γνωρίσει, όχι μόνο έπρεπε να δώσει το αποχαιρετιστήριο φιλί
μπροστά τους, αλλά έπρεπε και να δεχτεί να την γυρίσουν στο σπίτι με το αμάξι. Γιατί τι
δικαιολογία θα έβρισκε; Προτιμώ το μετρό γιατί χαζεύω τις διαφημίσεις και τον κόσμο;
Πέντε τετράγωνα απόσταση είχαν τα σπίτια τους.
Ευτυχώς όμως που θα ήταν και η αδερφή του μαζί, καλή κοπέλα, να κάνουν ότι
κουτσομπολεύουν κανέναν, μπας και γλιτώσει την ανάκριση από τη μάνα. Ναι, καλά.
Σιγά μην αφήσει η σερνικομάνα την υποψήφια νύφη να ξεφύγει, χωρίς να συμπληρώσει
πρώτα το ερωτηματολόγιο του Προυστ. Κι όμως, η Ρία ξέφυγε.
Η σερνικομάνα, όταν αποχαιρετάει το γιο της, αφήνει το δάκρυ να τρέχει σαν
κορόμηλο σε κατηφόρα, χωρίς σταματημό. Αν ρωτήσεις τον πατέρα, που θα καταλάβει ότι
λείπει το παιδί όταν δε θα ‘χει με ποιον να σχολιάσει την αγωνιστική της Κυριακής, θα
σου πει ότι η μάνα κλαίει μέχρι να την πάρει ο γιος και να της αναγγείλει την ημερομηνία
της επιστροφής του.
Και τότε, σταματάει μεν να κλαίει, αλλά όχι επειδή έφτασε το γέλιο και δεν χωράει να
περάσει, αλλά επειδή ο κανακάρης της την ειδοποίησε τελευταία στιγμή, μόλις είκοσι
μέρες πριν. Πότε να προλάβει να καθαρίσει το σπίτι, πότε να ψωνίσει για να του
μαγειρέψει, πότε να πάει κομμωτήριο;
Γιατί όταν έρθει ο προκομμένος, δεν πρέπει να καταλάβει ότι η μάνα του έχει
μαραζώσει απ’ το φευγιό του. Πρέπει να αποκομίσει την εντύπωση ότι ξανάνιωσε, ότι
52_
ΔΗΓΜΑ ΓΡΑΦΗΣ

θυμήθηκε τα νιάτα της, σαν να ήταν βάρος για την εικόνα της ένας μαντράχαλος είκοσι
τεσσάρων χρονών.
«Καλή κοπέλα η Ρία», έριξε την αναγνωριστική βολή η μάνα, μόλις την άφησαν έξω
από το σπίτι της. Αν συμφωνήσει ο σύζυγος, καταλαβαίνει ότι πρέπει να αδειάσει το όπλο
της και να το αφήσει στην άκρη, αλλά στην περίπτωση που διαφωνήσει, κουμπώνει το
γεμιστήρα και πυροβολεί, μέχρι να πέσει νεκρή κάθε θετική εντύπωση για την άτυχη
μέλλουσα νύφη.
Όμως η Ρία από μέλλουσα νύφη σύντομα έγινε πρώην γκόμενα. Δεν το άντεξε το
Αθήνα – Λονδίνο. Έβλεπε το Δημοσθένη στο skype και ήθελε να τον αγκαλιάσει, να τον
φιλήσει, να του πειράξει τα μαλλιά, να του πετάξει παιχνιδιάρικα στα μούτρα το
αρκουδάκι που της είχε κάνει δώρο. Τώρα πετούσε το αρκουδάκι στην οθόνη και αυτό
έπεφτε κάτω, με τρόπο αστείο, αλλά και λυπηρό ταυτόχρονα.
Ο έρωτας μπορεί να είναι μαθηματικά, αλλά στην τεχνολογία δεν χωράει. Δεν
μετατρέπονται τα φιλιά σε bits και bytes, δεν φωτίζεται το χαμόγελο από pixels, δεν
σκανάρεται η αγκαλιά. Όταν σου πει ο άλλος πόσο πολύ σ’ αγαπάει, δεν στο λέει σε
gigabytes.
Δεν άντεξε λοιπόν η Ρία, και, δυο μέρες πριν επιστρέψει αυτός για Πρωτοχρονιά, του
ζήτησε να μην επικοινωνήσουν ξανά. Καλύτερα έτσι. Καλύτερα τώρα που ήταν αρχή,
παρά να έχουν δεθεί περισσότερο και να είναι ακόμα πιο δύσκολο.
Χωρισμός μέσω skype. Να θες να φωνάξεις και να πρέπει ο άλλος να χαμηλώσει την
ένταση για να μην τον ξεκουφάνεις από τα ακουστικά. Να μην ξέρεις τι να κάνεις από τη
στεναχώρια και να σου σκάει παράθυρο από τον Κινέζο γείτονα στην εστία: Are yu goin at
the party tonigh?
Δυο μέρες υπομονή έπρεπε να κάνει ο Δημοσθένης. Μόνο δυο μέρες. Θα επέστρεφε
στην Ελλάδα και το πρώτο πράγμα που θα έκανε θα ήταν να πάει σπίτι της. Θα έβγαιναν
για ένα ποτό, θα της έλεγε πόσο πολύ του έχει λείψει ήδη, ότι μένουν μόνο έξι μήνες, θα
της πρότεινε να κάνουν ένα road trip ως τα Χάιλαντς και μετά, επιστρέφοντας, στο πάρκο
κοντά στο σπίτι της, θα την άρπαζε ξαφνικά και θα την φιλούσε. Της άρεσαν τα φιλιά του.
Του το είχε πει. Δεν μπορεί, αν δεν την έπειθε με την πρώτη, θα την έβαζε τουλάχιστον σε
σκέψεις. Με τη δεύτερη θα τα κατάφερνε σίγουρα.
53_
Μια ντουζίνα και τρία διηγήματα

Μία μέρα πριν φύγει, άρχισε να ετοιμάζει τη βαλίτσα του. Έβαλε τα σώβρακα, τις
φανέλες, τις κάλτσες, τα πουκάμισα, τα έβαλε όλα και έμεινε ένα μικρό κενό. Και τότε,
συνειρμικά, συνειδητοποίησε ότι θα έφευγε για την Ελλάδα χωρίς δώρο για τη Ρία.
Άρπαξε τα κλειδιά του και βγήκε έξω. Άρχισε να βηματίζει γρήγορα, ψάχνοντας για
βιτρίνες που θα τον δελέαζαν να μπει μέσα.
Δεν ήθελε να της πάρει κάτι σοβαρό, αλλά ούτε και σουβενίρ. Ήθελε κάτι αστείο και
γλυκό μαζί, που να δείχνει πόσο πολύ την σκέφτεται, αλλά χωρίς να… Το βρήκε. Μόλις το
είδε, το αναγνώρισε. Ανάμεσα σε μαγνητάκια με κόκκινα λεωφορεία, ομοιώματα του
Μπιγκ Μπεν και κονκάρδες με ονόματα σταθμών του μετρό, ένας λούτρινος σκύλος, που
κουνούσε το κεφάλι του φορώντας καπέλο μπέρσκιν1
, τον κοιτούσε, σαν κουτάβι που
περίμενε να το υιοθετήσουν. Το αγόρασε.
Το έβαλε στη βαλίτσα, την έκλεισε και κοίταξε το ρολόι. Δεκαεφτά ώρες μέχρι την
αναχώρησή του. Ξάπλωσε στο κρεβάτι, έσβησε το φως και, αφού επανέλαβε στη φαντασία
του τη συζήτηση επανασύνδεσης που θα είχε με τη Ρία, ένιωσε χαρά που τα είχε
τακτοποιήσει όλα. Ένα πράγμα όμως είχε ξεχάσει και ήταν και το πιο σημαντικό. Να
κοιτάξει τον καιρό.
Όσο αυτός κοιμόταν, το χιόνι έξω έσπερνε το υγρό χωράφι της νύχτας. Όταν θα
ξυπνούσε το επόμενο πρωινό, το μόνο που θα μπορούσε να δει θα ήταν μια άσπρη σοδειά,
που κανείς δεν μπορούσε να μαζέψει.
Δεν αγχώθηκε όμως. Ήξερε ότι οι Άγγλοι, τυπικοί σε όλα τους, θα είχαν προβλέψει τη
χιονόπτωση και δε θα επέτρεπαν να κλείσει το Χίθροου και να ακυρωθούν τόσες πτήσεις.
Μπήκε στην ιστοσελίδα του αεροδρομίου και με χαρά επιβεβαίωσε ότι η πτήση του θα
έφευγε κανονικά, αν και με καθυστέρηση. Άφησε την εστία και άρχισε να περπατάει προς
το σταθμό των τρένων, ακολουθώντας προσεκτικά ένα άσπρο μονοπάτι που είχαν ανοίξει
οι πρώτοι εξερευνητές του πεζοδρομίου.
Φτάνοντας στο Χίθροου, από την ομίχλη και την καταχνιά, ένα σκούρο γκρι τού
έκρυψε τη θέα απ’ το παράθυρο. Άρχισε το χιόνι να του προκαλεί ρίγος, να ανακατεύεται
με το αίμα του και να το παγώνει στη σκέψη ότι δε θα μπορούσε να ταξιδέψει. Και όταν
τελικά είδε στον πίνακα των αναχωρήσεων το μισητό cancelled, ένιωσε το χιόνι να λιώνει
1
bearskin = το μαύρο, ψηλό, γούνινο καπέλο που φορούν οι Βρετανοί φρουροί
54_
ΔΗΓΜΑ ΓΡΑΦΗΣ

και να γίνεται δάκρυ. Δεν μπορούσε να συμβαίνει αυτό. Ήταν άδικο. Απλά άδικο. Μέχρι
την προηγούμενη μέρα είχε ήλιο.
Ξαφνικά αναθάρρεψε, και ένιωσε χαζός. Και την ίδια μέρα να μην πετούσε, θα πετούσε
την επόμενη. Τρεις μέρες όμως ήταν τελικά κλειστό το Χίθροου. Τέτοιο χιόνι δεν το είχε
ξαναδεί το Λονδίνο, και ούτε και θα το ξανάβλεπε. Αλλά κι αφότου άνοιξε το αεροδρόμιο,
δεν θα έβρισκε πτήση για να φύγει, μιας και είχε εξαργυρώσει το εισιτήριό του, ελπίζοντας
ότι θα μπορούσε να επιστρέψει στην Ελλάδα με ανταπόκριση από άλλη χώρα.
Την αλλαγή του χρόνου την έκανε μόνος του, με τον Κινέζο γείτονα να του εύχεται
ανορθόγραφα από το Πεκίνο μέσω skype Hapy new year, meit. Το κινητό του στο περβάζι
του παραθύρου σιωπηλό, σαν αυτόν. Ούτε η Ρία ούτε οι φίλοι του τού έστειλαν. Θα ήταν
όλοι μαζί σε κάποιο πάρτι χορεύοντας και γελώντας, πίνοντας και ξεχνώντας αυτούς που
λείπουν.
Ο Δημοσθένης κοιτούσε το κινητό του, η Ρία κοιτούσε την πόρτα. Περίμενε να ανοίξει
και να τον δει να μπουκάρει σα σίφουνας, εκπλήσσοντάς τους όλους που ήρθε στην
Ελλάδα τελευταία στιγμή. Ούτε το τηλέφωνο όμως χτύπησε ούτε η πόρτα άνοιξε.
Ο Δημοσθένης έπεσε για ύπνο, και η Ρία έπεσε στην αγκαλιά ενός γοητευτικού νεαρού
που ήταν δάσκαλος λάτιν χορών. Με λίγο κρασί παραπάνω αυτή, με λίγα λόγια
παραπάνω αυτός, έγιναν ένα κουβάρι στο τέλος της βραδιάς, στο σπίτι του, με τη
συνοδεία ισπανικής κιθάρας.
Καθώς ο Δημοσθένης βυθιζόταν στον ύπνο, βυθιζόταν και ο δάσκαλος στη λίμνη της
Ρίας, η οποία έβλεπε πλέον ξαστεριά στον ουρανό της, αφού όλη η καταχνιά είχε
στριμωχτεί στη μεριά του Δημοσθένη. Βουτούσε αυτός την πικραμένη του καρδιά στη
ζάχαρη των ονείρων του, βουτούσε και η Ρία τα χείλη της στο στόμα του χορευτή.
Το επόμενο πρωινό ήταν μια καινούρια χρονιά. Ήταν μια καινούρια ζωή για τη Ρία,
αλλά η ίδια ζωή για το Δημοσθένη. Βγήκε έξω, ντυμένος καλά, και περπάτησε στο πάρκο.
Κάθε τόσο κοιτούσε πίσω για να τις πατημασιές του στο χιόνι, που είχε αρχίσει να λιώνει
κάτω από τον ήλιο που σκαρφάλωνε σιγά - σιγά πάνω από τα κτίρια.
Στην Αθήνα, η Ρία ξυπνούσε με πονοκέφαλο δίπλα σε έναν άγνωστο. Κάνοντας μια
σύντομη αναδρομή, θυμήθηκε πώς έφτασε εκεί, σε εκείνο το σπίτι με τα έντονα χρώματα
και τα ζεβρέ χαλάκια. Ντύθηκε γρήγορα γρήγορα, πριν ξυπνήσει ο χορευτής, και χωρίς να
κοιτάξει πίσω της, έφυγε.
55_
Μια ντουζίνα και τρία διηγήματα

Περπατώντας προς το σπίτι της, σκέφτηκε το Δημοσθένη. Ήταν από τις πρώτες τις
σκέψεις κάθε πρωί. Μήπως ήταν λάθος η απόφασή της; Μήπως δεν έκανε αρκετή
υπομονή; Μήπως έπρεπε να του τηλεφωνήσει; Μήπως ένα e-mail; Μα και τι να του
έλεγε…
Ούτε ο Δημοσθένης είχε πλέον κάτι να της πει. Είχε καταλάβει ότι δεν ήταν γραφτό να
είναι μαζί. Ολόκληρη χιονοθύελλα σηκώθηκε τη μέρα που ήθελε αυτός να ταξιδέψει.
Άλλωστε, για να του πει να χωρίσουν, μπορεί να υπήρχε ήδη κάποιος άλλος. Δε θα ήταν
παράλογο. Αυτά συμβαίνουν στις σχέσεις εξ αποστάσεως.
Δεν το ήξεραν, αλλά περπατούσαν μαζί. Ο Δημοσθένης στο χιόνι και η Ρία δίπλα σε
νερατζιές. Περπατούσαν μαζί, αλλά δεν χωρούσαν στο ίδιο πεζοδρόμιο και γι’ αυτό είχαν
χωρίσει.
Ο Δημοσθένης ένιωσε στα πόδια του μια κίνηση. Κοίταξε και με ευχάριστη έκπληξη
είδε ένα φοξ τεριέ να τον κοιτάει με τα μάτια που τον κοιτούσε και ο σκύλος της Ρίας με το
μπέρσκιν.
«Συγγνώμη», του είπε μια κοπέλα πλησιάζοντας. Έσκυψε, πήρε το σκύλο στην αγκαλιά
της, και με ένα χαμόγελο, έκανε να φύγει.
«Πώς τον λένε;» την σταμάτησε αυτός.
Ζήτησε να μάθει το όνομα του σκύλου, αλλά τελικά έμαθε και το δικό της, και από πού
είναι, και ποιο χρώμα της αρέσει, και ότι φοβάται το σκοτάδι, και ότι ο αδερφός της είχε
ένα φανταστικό φίλο που τον έλεγε Σμιθ, και ότι ήθελε να κάνει τρία παιδιά. Τελικά έκανε
δύο. Μαζί του. Αγόρια και τα δύο, για να στερέψει από το κλάμα όταν θα τα αποχωριστεί.
Έτσι συμβαίνει πάντα. Η ζωή παριστάνει τον παπατζή, αλλά επειδή παίζει με
τράπουλα σημαδεμένη, όταν διαλέγεις εσύ, διαλέγεις πάντα λάθος. Όταν το καταλάβεις
όμως, όταν πεις πάσο και κάνεις να φύγεις, τότε σαν από πείσμα, όταν καθίσεις πάλι στο
τραπέζι, ένα καλό φύλλο θα σου έρθει στην επόμενη μοιρασιά. Κάτι σαν ανταμοιβή. Το
μόνο που πρέπει να κάνεις είναι να το παίξεις σωστά…
56_
ΔΗΓΜΑ ΓΡΑΦΗΣ

Ο Στέφανος Λίβος γεννήθηκε στην Αθήνα, μεγάλωσε στην Ζάκυνθο, ζει στην
Αγγλία, και μάλλον θα πεθάνει στην ψάθα. Έχοντας σπουδάσει Ψυχολογία στο
Πάντειο Πανεπιστήμιο, και με ένα μεταπτυχιακό στην πλάτη του, κατέληξε
πολυτεχνίτης και ερημοσπίτης, αφού δεν έχει καταφέρει να στεριώσει σε τίποτα απ’
ό,τι έχει καταπιαστεί. Το 2003 έλαβε έναν έπαινο από την Πανελλήνια Ένωση
Λογοτεχνών, για το διήγημα «Στιγμές», το οποίο συμπεριέλαβε στη συλλογή
διηγημάτων «Κλεφτές Ματιές», την πρώτη του εκδοτική προσπάθειά, με δεύτερη να
έρχεται το μυθιστόρημα «Όσα χωράει μια στιγμή»…
(http://stefivos.wordpress.com)
57_
Μια ντουζίνα και τρία διηγήματα

Βασίλης Πουλημενάκος
Νυχτερινή
ΝΑ ΦΟΙΤΗΤΙΚΟ ΜΕ ΤΗΝ 604 ΓΙΑ ΑΘΗΝΑ, παρακαλώ.
- Το τρένο κάπως θα αργήσει. Περιμένει ακόμα να δέσει η ανταπόκριση στη
Δράμα.
- Ευχαριστώ, δε βιάζομαι.
Στο μπράτσο σκούρο λεπτό σακάκι, γαλάζιο πουκάμισο με γυρισμένα τα μανίκια και
δυο κουμπιά ανοιχτό, τζην παντελόνι με χοντρή μαύρη ζώνη. Δροσερό κι ανήλιαγο εκείνο
το κυριακάτικο απόγευμα. Τέλη Μάρτη και αρχές μίας ξεχασμένης δεκαετίας. Ξανάβαλα
το πάσο στην κωλότσεπη και περίμενα στην αίθουσα δίπλα στο εκδοτήριο αφήνοντας μια
ματιά στον ξεβαμμένο τοίχο που γέμιζε μόνο με τους τεράστιους λεπτοδείχτες. Πριν λίγες
μέρες βγήκαν τα αποτελέσματα της εξεταστικής κι έπαιρνα το δρόμο για την Αθήνα με την
ίδια νυχτερινή αμαξοστοιχία που κατεβαίνω όλα αυτά τα χρόνια.
Πάντα αγαπούσα το τρένο. Η ελευθερία της κίνησης από τη μια, αλλά και η ανάμιξη
με κόσμο τόσο διαφορετικό σε προκαλεί και σε απαγκιστρώνει από την ανία της πολύωρης
διαδρομής. Απ’ το παράθυρό του μπορείς να κάνεις παράλληλα ένα δεύτερο ταξίδι. Μέσα
στη φύση και στον άνεμο, στη διεύθυνση που λυγάνε τα σπαρτά και οι κορφές από τα
κυπαρίσσια. Στο σούρουπο, στα χρώματα, στ’ αποσκιερά, αλλά και στον ουρανό. Στ΄
αστέρια, στα σύννεφα, στις πολλές αναμνήσεις που πλανώνται και στα όνειρα που
αποπλανώνται. Τα βράδια οι περισσότεροι επιβάτες κοιμούνται. Γέρνουν με τρόπο στα
προσκέφαλα και καμώνονται ότι βλέπουν έξω. Στην πραγματικότητα μαγκώνουν ένα
χαρτονάκι στη χούφτα για τον ελεγκτή και αφήνονται στην αγκαλιά του Μορφέα.
Πήρα μια εφημερίδα, έσυρα το σάκο κάθετα στα πόδια και χώθηκα στο φαρδύ
παγκάκι του σταθμού περιμένοντας. Καταπιάστηκα με τις σελίδες, αλλά με την άκρη του
ματιού παρατηρούσα τους συνταξιδιώτες που αργά αλλά σταθερά σχημάτιζαν ουρά στο
γκισέ. Άνθρωποι με ακριβά αλλά και με πρόχειρα ρούχα, σκουρόχρωμοι, ανοιχτοί. Με
βαλίτσες ή σακβουαγιάζ, με νάιλον σακούλες και τάπερ με φαγητό. Έβγαζαν εισιτήριο και
58_
ΔΗΓΜΑ ΓΡΑΦΗΣ

οι περισσότεροι έβγαιναν στις αποβάθρες. Σύντομα αντιλήφθηκα ένα βλέμμα. Μια έντονη
ματιά κάποια στιγμή σα να φρέναρε πάνω μου. Με πλησίασε.
Τα τακούνια της ακούγονταν σωστό ρολόι, χτύποι καρδιάς. Στον πετρόχτιστο
σιδηροδρομικό σταθμό, ηχούσαν κι αντηχούσαν σαν καμπάνες, αφήνοντας μια επωδό να
τ’ ακολουθεί. Ένας σταθερός τόνος αλλά σε διπλό χρόνο. Αρκούσε για να γυρίσεις να
κοιτάξεις. Είχε περισσότερα μετά να φαντασιωθείς, τα πάντα για ν’ αποζητήσεις.
- Συγνώμη, στην Αθήνα πηγαίνετε;
Σήκωσα το βλέμμα από την εφημερίδα και προσπάθησα να φτιάξω ένα χαμόγελο.
- Ναι, στην Αθήνα.
- Ξέρετε επειδή ταξιδεύω μόνη μου, θα ήθελα να σας παρακαλέσω, αν κι εσείς θέλετε,
να ταξιδέψουμε παρέα. Φοβάμαι το ταξίδι μέσα στη νύχτα.
Με ξάφνιασε, ειδικά η τελευταία της φράση. Φαινόταν γυναίκα που μπορούσε να
ταξιδέψει μόνη της, αρκετά θαρραλέα κι αποφασισμένη.
- Κανένα πρόβλημα.
Δεν έκανα σκέψεις. Δεν με ενδιέφερε το πώς και το γιατί. Ούτε για το τέλος της
φοιτητικής μου ζωής είχα χαρά. Έζησα όμως όμορφα. Τόσο απρογραμμάτιστα, τόσο
χαλαρά και τρελά μαζί. Διαβάσματα άτακτα και της τελευταίας στιγμής σε νύχτες αγωνίας
για τα τεστ, την παράδοση των εργασιών και τις εξετάσεις. Αλλά και νύχτες παρορμητικές,
πλάνες, υγρές κι ατέλειωτες.
- Σε ποιο βαγόνι είσαι;
Πριν της απαντήσω, είχα υπόψη μου ότι απέκτησα παρέα γι’ αυτό το βράδυ. Μια
παρέα που δεν αναζήτησα και δεν κυνήγησα. Μια γυναίκα συνηθισμένη και μόνη,
ζητούσε συντροφιά. Και δεν μπορούσα ή μάλλον δεν ήθελα να την αποφύγω.
- 345Α.
Δεν ήξερα όμως αν ήθελα κάποιον ή κάποια να περάσουμε μαζί όλο το βράδυ. Ήταν
ένα ολονύχτιο ταξίδι. Από τις 6 το απόγευμα. Μάλλον δεν με απασχολούσε. Ίσως να με
εξίταρε το συναίσθημα της προστασίας και να εκτίμησα το ενδιαφέρον της, αλλά μέχρι
εκεί. Τελικά ένα απόγευμα ανοιξιάτικης Κυριακής ήταν. Που επέστρεφα. Ένα ακόμα
μέτριο και σκυμμένο δειλινό. Που το πορτοκαλί του πνίγει το γαλάζιο και καταπίνει τη
μέρα, χωρίς κανείς να μπορεί να του φέρει εμπόδιο. Να χαλάσει το πεπρωμένο. Κι ό,τι
γράφει στη μοίρα του καθενός.
59_
Μια ντουζίνα και τρία διηγήματα

- Ω!, πρέπει να αλλάξω το εισιτήριο, είπε προετοιμασμένη αλλά με ύφος πανικού.
Πιστεύω να γίνεται να αλλάζει. Μη φύγεις…
Κατάλαβα πως “κάτι συμβαίνει εδώ”, αλλά και πώς να φύγω; Και γιατί να κρυφτώ;
Ένας γοητευτικός κίνδυνος ήταν.
- Ρωτήστε, την παρακίνησα με προσποιητό ενδιαφέρον.
Μετά από μια ώρα καθυστέρησης, πέρασε επιτέλους και μας πήρε το τρένο. Αφετηρία
Ορμένιο, Έβρος. Προορισμός Σταθμός Λαρίσης, Αθήνα. Εννέα βαγόνια με κουπέ και
διάδρομο στην άκρη, τρία απλά με σειρές καθισμάτων, ένα διαμορφωμένο σε μπαρ
-εστιατόριο και αυτό του μηχανοδηγού. Οι επιβαίνοντες ήταν μουσουλμάνοι της Θράκης -
τα τσαντόρ στις γυναίκες τους με τα καλάθια στα χέρια τούς προσδιόριζαν - τσιγγάνοι,
αγρότες από την ύπαιθρο, στρατιώτες, αλλά και πολλοί φοιτητές κυρίως από Ξάνθη -
Κομοτηνή. Η σχεδόν πάντα ίδια ανθρωπογεωγραφία της επιβατικής. Κάθε τέλος
εξεταστικής οι φοιτητές ήταν πλειοψηφία.
Η 604 έκανε ένα μεγάλο κύκλο στη Μακεδονία περνώντας από τα σύνορα και τη
μαγευτική λίμνη Δοϊράνη με τα πολύχρωμα πουλιά, πριν προβάλλει στη Θεσσαλονίκη. Σε
όλη αυτή τη διαδρομή αλλάξαμε διάφορα βαγόνια και θέσεις. Στην αρχή σε ένα βαγόνι με
αντικριστές θέσεις, παραπονέθηκε ότι κάνει κρύο και μου ζήτησε ευγενικά, αλλά σα να με
ήξερε χρόνια, να κοιτάξω για κάτι πιο ζεστό. Και με ακολούθησε. Όμως στην
πραγματικότητα με οδηγούσε.
Καταλήξαμε σ’ ένα βαγόνι που κόλλησε στη διαδρομή, εντελώς άδειο. Κλειστήκαμε σε
ένα κουπέ με σωμόν ξεθωριασμένες κουρτίνες και μπορντό καθίσματα. Κάθισε απέναντί
μου. Μου μιλούσε για την καθημερινότητά της. Για τις αγωνίες και τους σχεδιασμούς της.
Μια ζωντανή γυναίκα, ένας άνθρωπος με φιλοδοξίες, που κάνει όνειρα, αλλά και με
ανθρώπινες ελλείψεις. Την άκουγα ευχάριστα, αλλά ήμουν καρφωμένος στο παράθυρο,
στον κόσμο και στη μέρα που έφευγαν βιαστικά. Μου έκλεινε το μάτι με νόημα ο ήλιος
καθώς έφευγε. Η νύχτα έριχνε πάνω μας ένα δίχτυ σαν σεντόνι που σκούραινε ολοένα,
που σκέπαζε τα πάντα κι έσβηνε ίχνη από τα χρόνια που πέρασαν. Τσιγάρο στο τσιγάρο.
Βαγόνι στο βαγόνι.
- Πόσο είσαι;
Με ρώτησε ψιθυριστά κάποια στιγμή και αναίτια γιατί ήξερε πάνω κάτω. Δεν έμοιαζε
με περιέργεια. Πρέπει να ήταν η γυναικεία φιλαρέσκεια. Η διάθεση για εξερεύνηση του
60_
ΔΗΓΜΑ ΓΡΑΦΗΣ

καινούργιου, του απαίδευτου και ορμητικού. Οι λέξεις που φεύγουν μόνες τους. Τα
κύτταρα που ψάχνουν αίτιο ν’ απελευθερωθούν.
- 24.
Φαινόταν μεγάλη. Που πάλευε κυρίως με το ταμπεραμέντο της να κρατηθεί φρέσκια
και ζωντανή. Κι αυτό την έκανε ακόμα πιο γοητευτική. Η ομορφιά της όμως κάλυπτε τις
αυλακιές του χρόνου. Μεγάλα γαλανά μάτια σχεδόν χωρίς μακιγιάζ. Λεπτά δάχτυλα και
ανοιχτή επιδερμίδα. Αγέρωχη κορμοστασιά.
Όταν άκουσε τον αριθμό, άπλωσε ένα τεράστιο χαμόγελο ικανοποίησης και απέκτησε
βλέμμα ζεστό, ανάμικτο τρυφερότητας και αφοσίωσης. Τα χέρια της αμήχανα
κατευθύνθηκαν στα κοντοκομμένα μαλλιά της, τα ανασήκωσε και τα χτένισε πρόχειρα
βουτώντας μέσα τους τα δάχτυλα, σα να ήθελε να τους δώσει αέρα και όγκο. Διόρθωσε το
πεσμένο μανίκι από το μπεζ φουστάνι που σταύρωνε ανοιχτά στο στήθος. Ανασηκώθηκε
ελαφρά και κουνώντας κυκλικά τους γοφούς έκατσε σταυροπόδι στρώνοντας τις ζάρες στο
καλσόν, προσφέροντάς μου θέα σε δυο κομψότατες γάμπες. Ασυναίσθητα ή συνειδητά
τόνιζε το αρμονικό που ζωγράφισε η φύση πάνω της. Την έσπρωχνε προφανώς μια
εσωτερική ανάγκη να προβάλλει την εικόνα της. Τη νέα, όμορφη και τσαχπίνα γυναίκα.
Άναψε τσιγάρο. Το κράτησε ψηλά λυγώντας πρώτα τον αγκώνα, μετά τον καρπό και με
αυτοπεποίθηση συνέχισε.
- Μάλιστα! Εσύ αγόρι μου είσαι πολύ νέος. Έχεις δεσμό;
Γέλασε ναζιάρικα και παιδικά με πρόφαση φιλικού ενδιαφέροντος, απαντώντας μόνη
της, αλλά και πάλι προχώρησε ένα βήμα, με κάποια υποφαινόμενη αγωνία.
Ήμουν σίγουρος ότι εκείνη στην ίδια ερώτηση θα έκρυβε 4-5 χρόνια τουλάχιστον.
Αλλά τα μάτια της είχαν τη λαχτάρα και αυτό το βλέμμα ενός μικρού κοριτσιού. Δε μ’
ενόχλησε ούτε η διαφορά στην ηλικία ούτε ο τρόπος που κινήθηκε από το σταθμό. Άρχισα
να τη συμπαθώ. Μου άρεσε που έβλεπα κάτι αυθεντικό. Μια εντυπωσιακή γυναίκα.
- Όχι… δηλαδή κάτι υπήρχε, αλλά…
Αποκρίθηκα μακρόσυρτα και απογοητευμένος για την αλήθεια του λόγου, σα να
ήθελα να περιγράψω τα παλιά, αλλά με την πρόθεση να τα ξορκίσω. Όμως είχα συνειδητά
συμπεριλάβει το “πριν” στη σκέψη μου, σαν τίτλο που έπρεπε να κουβαλήσω. Στο “αλλά”
με διέκοψε απότομα.
- Εκείνη έχασε.
61_
Μια ντουζίνα και τρία διηγήματα

Την φράση της αυτή την φωτογράφησα αναλλοίωτη. Με την ίδια ακριβώς ένταση. Με
την ίδια συνοφρυωμένη όψη. Τόσο σίγουρη κι απόλυτη. Δεν ήταν ένα απλό κομπλιμέντο.
Δεν ήξερε τίποτα για μένα. Μίλησε όμως κοφτά και ίσως θυμωμένα. Άρχισε μετά να
δείχνει ελεύθερη και τολμηρή. Έσκαγε περισσότερα χαμόγελα, έκανε χειρονομίες, έλεγε
ανέκδοτα και ιστορίες. Παρατηρούσε τις τελευταίες σκιές του ήλιου και τα παιχνίδια του
στα κτίρια, στα βουνά και στα χωράφια. Και τα παρομοίαζε με μια συνάδελφό της στη
δουλειά, με την γειτόνισσα όταν απλώνει ρούχα, με τον μπακάλη όταν κόβει το τυρί.
Στη Θεσσαλονίκη παραμείναμε για μισή ώρα περίπου. Είχε ήδη πέσει το σκοτάδι. Δέκα
η ώρα. Πήγαμε για καφέ στο μπαρ. Ήρθαμε πιο κοντά. Μετά γυρίσαμε στο άδειο κουπέ
μας, την ώρα που το τρένο έφευγε σφυρίζοντας για τελευταία φορά. Πέρασε ο ελεγκτής,
τρυπώντας βαριεστημένα τα εισιτήρια. Η ματιά μου έφυγε πάλι έξω στο πουθενά, αλλά
εκείνο μόνο φώτα μου ‘δειχνε κι ένα φεγγάρι που ‘στελνε οβάλ θαμπάδα. Εικόνα μαγική.
Στρογγυλές μπάλες γυαλιστερές, αστέρια χαμένα στο χρόνο, λαμπιόνια που καθρέφτιζαν
στο παράθυρο. Και το τζι-αρ να φέγγει δίδυμο φεγγάρι, σε δάχτυλα κιτρινισμένα από τις
ρουφηξιές στη νικοτίνη, βαθιές βουτιές στη λήθη, βάλσαμο…
- Επιτέλους, τι βλέπεις;
Δεν κοιτούσα. Κοιμήθηκα ή μάλλον έφυγα. Πες πως πήγα ένα ταξίδι στην τροχιά του
αποσπερίτη.
Είδε το αδιέξοδο και βγήκε στην επίθεση. Πριν το τρένο πιάσει Κατερίνη, πέρασε
απέναντι και κάθισε δίπλα μου.
- Μα δεν έχεις καταλάβει τίποτα;
Αυτή τη φορά δεν αποζητούσε λόγια και χωρίς δεύτερη σκέψη, έπιασε το δεξί μου χέρι
όπως ήταν αφημένο στο τζην. Γερμένος στην πλευρά του παραθύρου με κλειστά τα μάτια
και το μυαλό κάπου ανάμεσα στο πριν και στο τώρα, αντέδρασα αδύναμα. Βρήκε τα
δάχτυλα, πέταξε το τσιγάρο που ‘χε σβήσει πάνω τους σχεδόν άκαυτο και φρόντισε να
κατευθυνθούν στο στήθος της.
- Πες μου, τι ακούς;
Δεν μίλησα. Όμως ακολούθησα ψάχνοντας ήχους μέσα από το σταυρωμένο μπούστο.
Με τα δάχτυλα στην αρχή, με τα χείλη μετά. Κι εκείνοι ίδιοι με τα τακούνια της, σαν
καμπάνες, σαν ρολόγια που χτύπαγαν δυνατά τις ώρες. Σ’ ένα ζεστό στήθος. Θυμάμαι και
62_
ΔΗΓΜΑ ΓΡΑΦΗΣ

δυο λεπτεπίλεπτα χέρια που έδειχναν τώρα τανάλιες που ‘σφιγγαν απίστευτα, όταν δεν
έψαχναν τους δικούς μου χτύπους.
Άρχισα να συμμετέχω σ’ ένα ερωτικό παιχνίδι χωρίς όρους και προϋποθέσεις σ’ ένα
βαγόνι. Πάνω σε μπορντό καθίσματα. Σ’ ένα κουπέ ντυμένο από ξεθωριασμένες σωμόν
κουρτίνες.
Ελεύθερος ή δέσμιος στην απόφαση του απόλυτου αισθησιασμού. Χωρίς άγχη, αγωνίες,
προαπαιτούμενα, αλλά με ένα απερίγραπτο ξεσηκωμό. Το ημίφως του τρένου τα σκέπαζε
όλα. Τις ηλικίες, τις φοβίες, τις αναστολές, τις αμφιβολίες. Τα χείλη της είχαν το πάθος
γυναίκας που δεν γνωρίζει “πρέπει”, που ήξερε να δίνει και τον τρόπο να παίρνει.
- Πες μου, τι αισθάνεσαι;
Υγρή φωνή, αντάρα, υπερένταση, ιδρωμένα κορμιά που δεν άντεχαν να περιμένουν.
Ή νιώθεις ή είσαι νεκρός.
- Η πόρτα είναι ανοιχτή.
Ψίθυροι, άχρηστες λέξεις, άμυνες τρύπιες, από γλώσσες που ‘χαν μιλήσει ήδη. Εδώ
ήταν μονόδρομος. Ή προχωράς ή εξαφανίζεσαι.
- Και λοιπόν;
Λέξεις, βαριές αναπνοές, καρφιά πάθους, που δεν χώραγαν αντιρρήσεις. Εδώ ήταν η
ζωή απόψε. Ή έχεις ή χάνεσαι.
Μέσα από ρούχα μισοβγαλμένα, ακολουθήσαμε τη ρυθμική κίνηση του τρένου
σκεπασμένοι από τον ήχο του. Έκλεισε τα μάτια κι έμοιαζε να βιώνει το πρωτόγνωρο,
αλλά και τόσο παράδοξα δικό της. Ένα κύμα τόσο βαθύ κι ένα ρίγος τόσο ζεστό που
πλημμύρισαν και μένα και ξέχασα και το χώρο και το χρόνο. Οι επιθυμίες της είχαν
μεταγγισθεί στο αίμα μου κι έγιναν δικές μου.
Εκείνο το ταξίδι δεν σταμάτησε εκεί. Είχαμε παρασυρθεί από μας, από τη νύχτα και το
ρυθμό. Τριγυρίζαμε σαν τρελοί στα βαγόνια, χωνόμασταν σε γωνιές, σε σκοτεινούς
διαδρόμους, σε λευκά σύννεφα καπνού. Με τον κόσμο ανάμεσα. Με την μυρωδιά του
ξαναζεσταμένου στο μπαρ να αναδεύεται με την γεύση του δέρματος. Με την ευλογία της
καυτής ανάσας.
Αυτό το τρένο δεν είχε φρένα, ούτε η νύχτα προορισμό. Περίσσευαν η φλόγα και η
δίψα. Πιοτό από στόμα σε στόμα. Από σώμα σε σώμα. Πέρα από τη γη και τον αέρα. Σαν
63_
Μια ντουζίνα και τρία διηγήματα

μια έκρηξη κορμιών σε ένα γαλαξία δίνης και ακατάσχετης ενεργειακής έκλυσης.
Κοσμογονία.
Όσο χάραζε η μέρα, τόσο αποκαλύπτονταν τα πρόσωπα και διαμόρφωναν τα
χαρακτηριστικά. Τίμημα κι επιστέγασμα της νύχτας κι όλων όσων προσέφερε απλόχερα
στο πέρασμά της. Έμοιαζα να έχω φύγει, να έχω χαθεί και να έχω επανέλθει. Δάγκωσα για
τελευταία φορά τα χείλη της, σχεδόν τα μάτωσα.
Κι εκείνη κατακτητής κι αιχμάλωτη, στα νυσταγμένα της χαμόγελα ζούσε ακόμα, μέσα
στο κάστρο που χτίστηκε στην άμμο του άγνωστου, το ταξίδι. Από κείνα που οι θέσεις δεν
κλείνονται νωρίτερα και τα εισιτήρια δεν τσεκάρονται.
Αυτό το τρένο πάντα αργεί. Σε παίρνει απ’ τους σταθμούς, σε γαντζώνει σε βαγόνια, σε
κυριεύει, σε ταξιδεύει χωρίς λογικές. Σε κλέβει από την πραγματικότητα, σε κρύβει από τα
συμβατά. Κι όταν το γλυκό μεράκι του σε γλεντήσει, αρνείται να σε δώσει αβίαστα στη
μέρα.
Έξω η πόλη ξύπναγε από τους θορύβους και μας υποδεχόταν ξάγρυπνους, αλλά και
μεθυσμένους. Το τρένο μάς έφερνε σε μια κοινωνία υποκριτική γεμάτη παράλογες
δοξασίες και άχρηστες απαιτήσεις. Ο παραλογισμός αυτός με έσπρωχνε να απομακρυνθώ.
Όμως στη ζωή, όπως και στον έρωτα, δεν υπάρχουν σύνορα. Δεν υπάρχουν “δεν”.
Αισθάνθηκα τα χέρια μου να την δένουν περισσότερο, σαν κινήσεις ναυαγού αντίθετες
στο κύμα.
Η νύχτα τα μεταφέρει όλα στη σφαίρα της ψυχής. Φέρνει μπροστά, σε πρώτο πλάνο, το
“μέσα”. Όπως ένα φεγγάρι που στον μικρόκοσμό σου, έχεις την αίσθηση ότι ταξιδεύει στα
βράδια τόσο φωτεινά μόνο για σένα. Που σου κρύβεται και σε παίζει πίσω από βουνά και
σπίτια κι εσύ αναρωτιέσαι. Σαν θέατρο σκιών που σου γελάει ο χάρτινος ήρωας πίσω απ’
το πανί κι εσύ ζωντανεύεις. Στο ρυθμό και στις μουσικές από τα ηχοχρώματα των
αισθήσεων. Ξημέρωσε και στα χείλη τραγούδησαν οι λέξεις..
“ Κάποιο απόβραδο σε ράγες μ’ έχει δέσει
μα οργανώνω τη φυγή μου
στο περίπου
τα μάτια κλείνουν στο τραγούδι που σ’ αρέσει
και κάνω πάλι του γιαλού σου τον περίπλου…”
64_
ΔΗΓΜΑ ΓΡΑΦΗΣ

Ο Βασίλης Πουλημενάκος γεννήθηκε το 1967 στη Λευκωσία Κύπρου.
Κατάγεται απ' την Μάνη, ζει στην Χαλκίδα κι εκεί γράφει τις ιστορίες του.
Σπούδασε Πολιτικός Μηχανικός κι εργάζεται σ' αυτό τον κλάδο. Διηγήματα
και ποιήματά του έχουν δημοσιευτεί στο διαδίκτυο και στίχοι του έχουν
μελοποιηθεί από διάφορους συνθέτες. Έχει συμμετάσχει στο 1ο ψηφιακό
μουσικό βιβλίο ποίησης "Για ένα σου χαμόγελο" (2009) και το διήγημά του «Το
πέρασμα στη Νίσυρο», τιμήθηκε με διάκριση το 2009 στον 1ο διαγωνισμό
διηγήματος του πολιτιστικού περιοδικού «Ως3». Το 2010 κατέλαβε την 4η θέση
στον διαγωνισμό στίχου του δικτύου νέων δημιουργών ¨Μουσική Άμιλλα¨, για
"Το εισιτήριο". Για επικοινωνία στο μπλογκ: vasilis 67. wordpress. com
65_
Μια ντουζίνα και τρία διηγήματα

Μαρία Ρογδάκη
Ραντεβού για δείπνο
ΠΟΡΤΑ ΔΕΝ ΠΡΟΛΑΒΕ ΝΑ ΥΠΟΧΩΡΗΣΕΙ και η μυρωδιά εισέβαλε στις αναπνευστικές τους
οδούς, σχεδόν χυδαία. Βιάζοντας τις μύτες των αστυνομικών που είχαν
εμφανιστεί στην είσοδο του σπιτιού πάνοπλοι, έτοιμοι για όλα.
Η
Το δωμάτιο ήταν φωτεινό και τακτοποιημένο. Η εικόνα που έβλεπαν δεν ταίριαζε με
εκείνη τη φριχτή μυρωδιά. Ήταν ένα τόσο κοριτσίστικο σαλόνι, με τα μαξιλάρια και τα
λουλούδια του, τη φορτωμένη βιβλιοθήκη και τους δυο πίνακες με ζωηρά γήινα χρώματα
στον τοίχο που αντίκρισαν απέναντι τους. Δυο πίνακες εξπρεσιονιστών θα έλεγε ο
αστυνομικός, αν ήξερε τον όρο, ο ένας δεξιά και ο άλλος αριστερά από μια πόρτα
μισάνοιχτη - σαν στόμα έκπληκτου ανθρώπου.
Και τι δύσοσμο που ήταν! Θεέ μου! Μια πόρτα, μάλλον σαν στόμα έκπληκτης ύαινας,
με κρέας σάπιο από μέρες σφηνωμένο στα δόντια της.
Η μικρή ομάδα προχώρησε προς το δωμάτιο που, όπως ανακάλυψαν σύντομα, ήταν
μια στενάχωρη κουζίνα. Αυτό το δωμάτιο δεν ήταν φωτεινό και σίγουρα δεν ήταν άδειο.
Ένα πολύ μεγάλο τραπέζι με δύο καρέκλες να καταλαμβάνουν σχεδόν όλο το χώρο στο
μακρόστενο δωμάτιο. Ο πάγκος, η ηλεκτρική κουζίνα και το ψυγείο, όλα πεντακάθαρα
και απλωμένα κατά μήκος του μακρύτερου τοίχου του δωματίου. Στο δωμάτιο ακουγόταν
ένα σταθερό αλλοπρόσαλλο βουητό, που ο αστυνόμος υπέθεσε ότι ερχόταν από το ψυγείο.
Κι ύστερα πρόσεξε τον καταψύκτη, τεράστιο και μισάνοιχτο να προσπαθεί να επαναφέρει
στην προτεραία κατάσταση το πτώμα που ανέδιδε αυτή τη φριχτή μυρωδιά.
Το πτώμα;! Ο αστυνόμος αυθόρμητα έκανε το σταυρό του, όταν συνειδητοποίησε ότι
αυτό το πράγμα που είχε πέσει από τον καταψύκτη, κρατώντας την πόρτα του ανοιχτή
είχε –σχεδόν– σχήμα ανθρώπου.
Σίγουρα έφταιγε το μισοσκόταδο, τα μάτια που δεν είχαν συνηθίσει ακόμα, οι κόρες
που δεν είχαν διασταλεί, σαν να αρνούνταν το αποτρόπαιο θέαμα. Γιατί αν η κουζίνα
66_
ΔΗΓΜΑ ΓΡΑΦΗΣ

ήταν τόσο φωτεινή, όσο το χωλάκι, θα είχε ήδη καταλάβει ότι επρόκειτο για δυο πτώματα.
Έναν άντρα και μια γυναίκα. Και οι δύο παγωμένοι. Και οι δύο νεκροί.
Μόνο που εκείνος βρέθηκε λίγα λεπτά αργότερα, πεσμένος πάνω της, να καλύπτει το
σώμα της με το δικό του σχεδόν ερωτικά και να προσπαθεί να κόψει ένα κομμάτι από το
στήθος της με τα δόντια. Πολύ αργότερα, στο τραπέζι του ιατροδικαστή έμαθαν ότι η
καρδιά του ήταν που δεν είχε αντέξει και σταμάτησε να χτυπά.
Μόνο που εκείνη ήταν λειψή – ποια γυναίκα δεν είναι λειψή στον Έρωτα; Μεγαλύτερα
και μικρότερα κομμάτια έλλειπαν από τα μπούτια, τα μπράτσα, την κοιλιά και το
πρόσωπό της. Πολύ αργότερα, στο τραπέζι του ιατροδικαστή έμαθαν ότι η κοπέλα δεν είχε
καρδιά.
Ο αρχηγός της επιχείρησης, ένας μεσήλικας Αρχιφύλακας, έκανε τα στραβά μάτια,
όταν οι άντρες του προσπάθησαν αποτυχημένα να συγκρατήσουν τον εμετό τους.
Κοιτώντας αλλού και ο ίδιος, είδε το σημείωμα στο ψυγείο – στερεωμένο με ένα μικρό
μαγνήτη σε σχήμα γάτας, λες και ήταν η λίστα για τα ψώνια μιας εργένισσας. Αυτά τα
κίτρινα χαρτάκια έφερναν πάντα στο μυαλό του Αρχιφύλακα τη φράση “να μην ξεχάσω”
– φαίνεται ότι όποιος έγραψε το σημείωμα είχε κάνει τον ίδιο συνειρμό.
«Θυμήσου να ανοίξεις τον υπολογιστή». Γράμματα στρογγυλά, φροντισμένα, σχεδόν
καλλιγραφικά. Γραμμένα και σβησμένα πολλές φορές, για να επιτευχθεί το τέλειο σχήμα.
Ένα λαμπάκι κινδύνου άναψε στο μυαλό του αστυνομικού, που το αγνόησε. Προφανώς
κάτι δεν πήγαινε καλά με το σημείωμα – όμως ήταν δίπλα από δύο πτώματα και αυτό του
έφτανε για τώρα.
Ο ήχος της υποδοχής ήταν πανομοιότυπος σε δεκάδες υπολογιστές που είχε ανοίξει στη
διάρκεια της καριέρας του, όμως στο παράταιρα χαρούμενο χωλ ακούστηκε σαν κρώξιμο.
Δεν άργησε να ανακαλύψει αυτό που έψαχνε. Υπήρχε μόνο μια συντόμευση στην
επιφάνεια εργασίας. Ένα αρχείο ήχου. Διπλό κλικ.
Η σταθερή φωνή ενός άντρα. Μπορεί να έπαιρνε κοφτές ανάσες όταν παθιαζόταν,
μπορεί να γελούσε υστερικά κάποιες στιγμές, όμως η φωνή του επέστρεφε κάθε φορά στον
ίδιο σταθερό τόνο. Η φωνή τρομακτικά σταθερή και η εκφορά των λέξεων αργή. Σαν να
67_
Μια ντουζίνα και τρία διηγήματα

εξηγούσε μια πολύπλοκη έννοια σε ένα νήπιο και τα εκκεντρικά σκαμπανεβάσματα δεν
ήταν παρά σχόλια για τον εαυτό του, όχι για τον ακροατή.
Ή σα να ήξερε πως κάποιος πιο ώριμος θα άκουγε εκείνο τον παράφορο μονόλογο και
όλη η θεατρικότητα αφορούσε αυτά τα ξένα αυτιά και μόνο. Λες και ο ρόλος τον δικαίωνε
μπροστά σε έναν τρίτο.
Κάποτε τα πάντα διαρκούσαν για πάντα. Πότε; Όταν ήμουν παιδί.
Μη γελάς. Θυμάσαι τότε που όλα ήταν καινούργια και όλα ήταν αιώνια; Υπήρχαν πριν από μένα
– και όσο υπήρχα και εγώ. Από πάντα και για πάντα.
Κι ύστερα άρχισαν να τελειώνουν, ένα – ένα. Από τον παιδικό έρωτα που μ’ έκρυψε, ως το
σχολείο που μ’ έθρεψε, ως το σπίτι, που με παρηγόρησε. Όλα τέλειωσαν. Ακόμα και το καλοκαίρι.
Έμαθα να ζω με αυτή την απώλεια, όπως άλλοι πριν από μένα και άλλοι τόσοι μετά. Έτσι μπήκα
στο φθινόπωρο της ζωής μου.
Ξέρεις τι συμβαίνει στα νεαρά δεντράκια το φθινόπωρο αγάπη μου; Χάνουν για πρώτη φορά τα
φύλλα τους. Αν οι μαθητές σου δεν ξέρουν τι σημαίνει αναπόδραστος, αυτό το παράδειγμα έπρεπε να
τους δίνεις: Αναπόδραστος, όπως ο θάνατος των φύλλων. Όπως ο θάνατος του καλοκαιριού. Όπως ο
θάνατος των ονείρων. Όπως ο θάνατος.
Μικροί θάνατοι το Σεπτέμβρη. Εκατοντάδες από δαύτους. Εκατομμύρια. Κι αν η θερμοκρασία
είναι σωστή, δεν το παίρνει καν χαμπάρι το δεντράκι. Μπορεί να νομίζει ότι είναι ακόμα καλοκαίρι.
Αν είναι αρκετά αλαφροΐσκιωτα. Σαν και μένα. Δε θα το προσέξουν. Ότι το σκοτάδι μεγαλώνει.
Πέφτει όλο και πιο νωρίς.
Συγνώμη. Δεν ήθελα να μακρηγορήσω τόσο. Ελπίζω να έχεις ακόμα υπομονή. Το ξέρω ότι δεν
είναι άνετη η θέση σου. Συγνώμη. Θέλω όμως να καταλάβεις. Συγνώμη.
Δεν ξέρω καν πώς να σου το περιγράψω. Δεν ξέρω καλά να εξηγώ. Ίσως για τους άλλους
ανθρώπους η διαδικασία να είναι ανώδυνα αργή. Όπως όταν αλλάζει κάποιος που τον βλέπεις κάθε
μέρα και τελικά δεν το μαθαίνεις ποτέ.
Όχι όμως για μένα. Το κατάλαβα απότομα και με τον πιο πεζό τρόπο. Δεν ήταν το πρωί που
κοιτάχτηκα στον καθρέφτη, όπως το λένε πάντα δραματικά. Δεν ήταν που βαριόμουν να πάω στη
δουλειά. Ούτε που ξύπνησα μόνος. Ήταν που το παράθυρο έμοιαζε να έχει κάγκελα. Καθησυχαστικά
68_
ΔΗΓΜΑ ΓΡΑΦΗΣ

κάγκελα. Ξέρεις τι λέω; Σου έχει συμβεί; Να αγαπάς τη φυλακή σου. Και να τη μισείς. Τι δράμα, θεέ
μου!
Συγχώρα το γέλιο μου, δε σε κοροϊδεύω. Απλά ήταν αυτή η σκέψη που εκείνο το απόγευμα
αναβόσβηνε στο μυαλό μου. Το παιδί μου έχει τελειώσει. Το παιδί τελείωσέ μου. Τελείωσε το μου
παιδί. Παιδί μου το τελείωσε. Ξανά και ξανά και ξανά. Και τα κάγκελα στο παράθυρο με κοίταζαν
μητρικά. «Κάτσε εδώ και εμείς θα σε φροντίσουμε».
Και τότε το κατάλαβα στ’ αλήθεια: Το όνειρο τελείωσε. Όνειρο το τελείωσε. Τελείωσε όνειρο το.
Τέλος.
Οι μεγάλοι έχουν επιθυμίες. Τα παιδιά έχουν σαράκια. Δεν είναι καν σαράκι. Είναι σαν ψείρες.
Ένα γαμημένο παράσιτο!
Συγνώμη. Δεν ήθελα να μιλήσω έτσι. Δεν ήθελα τίποτα χυδαίο στις τελευταίες μας στιγμές.
Αλλά δεν μπορώ να εξηγήσω καλύτερα το αυτονόητο. Δεν μπορώ. Και εσύ δεν μπορείς γαμώτο να
καταλάβεις!
Ας το ονομάσουμε έτσι. Γαμημένο Παράσιτο. Για χάρη της συζήτησης. Για ευκολία.
Στο τέλος του δρόμου ανακαλύπτεις ότι έχεις ταΐσει το Γαμημένο Παράσιτο μπουκιά – μπουκιά
την ψυχή σου και το πότισες σταγόνα – σταγόνα το αίμα σου. Και τότε το ρολόι του κόσμου χτυπάει
μεσάνυχτα.
Και εκείνο πεινάει ακόμα. Και θέλει κι άλλο. Θέλει πρόσβαση στα ζωτικά σου όργανα. Να πάρει!
ΈΧΕΙ πρόσβαση στα ζωτικά σου όργανα και γλεντάει. Τα τραγανίζει.
Εκτός αν το σταματήσεις.
Γι’ αυτό είσαι εδώ καλή μου κοπέλα. Αγάπη μου. Παιδικό μου όνειρο. Μικρό Γαμημένο μου
Παράσιτο.
Για να πεθάνεις πριν από μένα. Για να σε φάω πριν με φας.
69_
Μια ντουζίνα και τρία διηγήματα

Η Μαρία Ρογδάκη γεννήθηκε στο Ηράκλειο της Κρήτης το 1981. Σπούδασε
Επικοινωνία και Μέσα Μαζικής Ενημέρωσης στην Αθήνα, όπου και κατοικεί αυτή
τη στιγμή. Αρθρογραφεί σε περιοδικά και στο διαδίκτυο και τις ελεύθερες ώρες της
ταΐζει τα δικά της παιδικά όνειρα.
70_
ΔΗΓΜΑ ΓΡΑΦΗΣ

Ελ Ρόι
Έμα
Ε ΛΕΝΕ ΕΜΑ. ΤΟΥΣ ΤΕΛΕΥΤΑΙΟΥΣ ΜΗΝΕΣ ζω κάτω από φορτηγά. Χωμένος στα καυτά
σπλάχνα του σιδερένιου γίγαντα, ταξιδεύω προς τη γη των υποσχέσεων.
Οπουδήποτε να ‘ναι, αρκεί να ‘ναι μακριά από την πατρίδα.
Μ
Όσο μακρύτερα γίνεται.
Το σασί ζεματάει· τα χαρτόνια τελικά δεν κάνουν τίποτα. Μόνο λιγάκι στην αρχή
βοηθάνε, τότε που στα κρυφά - συνήθως μέσα στο σκοτάδι - επιλέγεις το μεταλλικό
συνονθύλευμα που θα σε καταπιεί. H πρώτη ώρα κάτω από το φορτηγό περνάει εύκολα
και γρήγορα. Σου δημιουργείται η εντύπωση ότι δεν είναι και τόσο τραγικά σαν τις
περιγραφές αυτών που κατάφεραν να μεταναστεύσουν στη γη της αφθονίας με αυτόν τον
τρόπο. Τα χαρτόνια - τα οποία πρέπει, βέβαια, να είναι αρκετά παχιά· δύσκολα βρίσκεις
τέτοια στους κάδους - είναι αναπαυτικά αλλά μόνο για λίγο. Μέχρι να ξυπνήσει το θεριό
και να αρχίσει να βρυχάται για τα καλά.
Όσο φεύγουμε - λέω “φεύγουμε”· έγινα ήδη καλός φίλος με τα χοντροκομμένα αλλά
άκακα φορτηγά - μακριά από την πατρίδα, τόσο εγκαταλείπουμε τους φασαριόζους
χωματόδρομους προς χάριν της απρόσωπης ασφάλτου. Κάποιες στιγμές ήδη μου λείπει ο
θόρυβος του χωματόδρομου. Κάναμε καλή παρέα· τόσες ώρες μαγκωμένος κάτω, ένιωθα
ότι μου μιλούσε. Και τα πετραδάκια που πετάγονταν με ορμή από το δρόμο πάνω μου:
ένιωθα λες και ένα χέρι με χτυπούσε φιλικά στην πλάτη. H άσφαλτος, βέβαια, σε σώζει
από την πραγματικά ανυπόφορη σκόνη, αλλά φαντάζει περισσότερο απειλητική.
Μετά από ατέλειωτες ώρες στα σωθικά του φορτηγού, σε υψηλές ταχύτητες πολλοί,
αποκαμωμένοι από την ανελέητη ζέστη και τον βρόμικο αέρα, πέφτουν χάμω βρίσκοντας
φρικτό θάνατο. Στο χωματόδρομο υπάρχουν κάποιες, ελάχιστες, πιθανότητες να γλιτώσει
κανείς - τραυματιζόμενος συνήθως σοβαρά - λόγω της μαλακής επιφάνειας του
οδοστρώματος (με την προϋπόθεση, βέβαια, ότι θα ξεφύγει από τις πίσω ρόδες και τα
διερχόμενα οχήματα). Στην άσφαλτο απολύτως καμιά.
71_
Μια ντουζίνα και τρία διηγήματα

“Πώς νιώθει κάποιος κάτω από το φορτηγό;” ρωτάνε μερικοί Δυτικοί. “Όπως νιώθει
ζώντας στην πατρίδα” απαντώ. “Φλερτάρει με τον θάνατο καθημερινά· μόνη του έγνοια
είναι η επιβίωση. Ζει στη σκόνη και στη σκουριά. Ίσως ακόμη χειρότερα: Ζει χωρίς ελπίδα
για το αύριο. Τουλάχιστον κάτω από το φορτηγό, ελπίζεις σε κάτι” συμπληρώνω εφόσον ο
Δυτικός κερδίσει την εμπιστοσύνη μου.
Φεύγουμε από την πατρίδα συνήθως μόλις γίνουμε γονείς και οι τυχεροί θα
επιστρέψουν 15 ή και 20 χρόνια μετά για να συναντήσουν τις οικογένειές τους και τα
παιδιά τους, που τα είχαν αποχωριστεί βρέφη ακόμα. Θα τα δούνε μεγάλα πια, έτοιμα (τα
αρσενικά) για το μεγάλο ταξίδι. Δε θα έχουν χρόνο να τα χαρούνε, αφού η δική τους ώρα
θα είναι κοντά. Οι γυναίκες μένουν πίσω.
Αυτή είναι η τραγική μας μοίρα.
H τραγική μοίρα ενός μετανάστη.
Τα πλοία είναι η όασή μας. Εκεί βρίσκεις χρόνο για ξεκούραση, καθώς το φορτηγό
ακινητοποιείται για ώρες και μπορείς να γλιστρήσεις έξω από το σώμα του. Φυσικά
παραμένοντας σκεπασμένος από τον όγκο του, μακριά από τα αδιάκριτα βλέμματα. Αν
είσαι τυχερός και έχεις παρκάρει στη γωνία του πλοίου, δύσκολα γίνεσαι αντιληπτός.
Καλύπτεις πολύ ευκολότερα τα νώτα σου ελέγχοντας μόνο 90 μοίρες για απρόσκλητους
επισκέπτες.
Απρόσκλητοι ίσως τελικά να είμαστε εμείς.
Μα και αναίτια κυνηγημένοι.
Για φαγητό ψάχνουμε το βράδυ στα σκουπίδια του πλοίου. Αποφάγια και τέτοια.
Συνηθισμένοι. Νερό βρίσκουμε σχεδόν πάντοτε άφθονο στους κάδους· οι Δυτικοί ποτέ
δεν το πίνουν όλο από το πλαστικό τους μπουκάλι.
Όταν είσαι στον αυτοκινητόδρομο είναι πολύ πιο δύσκολα. Μένουμε νηστικοί και
διψασμένοι για ώρες. Εξαρτιόμαστε από τις στάσεις του οδηγού, ο οποίος δε γνωρίζει
βέβαια ότι είμαστε συνεπιβάτες στο ίδιο όχημα, για την εκπλήρωση των βασικών μας
αναγκών.
Μου λείπει ο γιος μου.
Όταν είδα το χρώμα των ματιών του ήρθε η ώρα μου. Ήταν μελί.
Έπρεπε να είχα φύγει νωρίτερα, τη στιγμή που γέννησε η γυναίκα μου - παρά τη
δυσοσμία ακόμη η μυρωδιά της έχει σκαλώσει στα ρουθούνια μου. Μα καθυστέρησα λίγες
72_
ΔΗΓΜΑ ΓΡΑΦΗΣ

βδομάδες μέχρι το βρέφος να μπορέσει να ανοίξει εύκολα τα μάτια του και με καθαρή
όραση να καρφώσει το βλέμμα του πάνω μου. Δε μπορούσα να φύγω αν δεν ένιωθα το
αγγελούδι μου, έστω και για λίγα λεπτά, να επικοινωνεί μαζί μου. Είμαι σίγουρος ότι
κατάλαβε αυτά που σαν χείμαρρος έβγαιναν από τα μάτια μου, πλημμυρίζοντας τη
ψυχούλα του. “O πατέρας σου είμαι, γιε μου. Φεύγω για σένα. Για να σε γλιτώσω από τα
δικά μου δεινά· δε θέλω να ζήσεις τη δική μου αγέλαστη ζωή. Θα φτάσω μέχρι το μεγάλο
νησί διασχίζοντας όλη την Ευρώπη. Θα προσπαθήσω να μη σου λείψει τίποτα. Και όταν
θα επιστρέψω, ας δω σε αυτή εδώ τη γωνιά, σε κρεβάτι όμως και όχι χάμω στο πάτωμα,
ένα άλλο αγγελούδι σαν και εσένα· το δικό σου παιδί: Για να ζήσω τη ζωή που δεν
έζησα”.
Τελικά έφυγα ένα βράδυ μέσα στο καλοκαίρι.
Παραμόνευα κάμποσες μέρες, αφού περπάτησα αρκετές μέρες μακριά από το χωριό,
στο κοντινότερο βενζινάδικο, πάνω στον κεντρικό δρόμο για τη Δύση. Δεν πείραξα
καθόλου τις προμήθειές μου - το ταξίδι κάτω από το φορτηγό είναι πολύ σκληρό είχα
ακούσει - και τρεφόμουν αποκλειστικά με τα σκουπίδια των περαστικών. Είχα ήδη
εξοικειωθεί με τα σωθικά του φορτηγού εξασκούμενος σε κάτι παρατημένα κουφάρια πίσω
στο χωριό. Με την πρώτη ευκαιρία γλίστρησα στην πρώτη νταλίκα που μόλις φόρτωσε με
προορισμό τις παρυφές του δυτικού κόσμου.
“Λαθρομετανάστης”.
Επειδή δεν έχουμε έγγραφα να καταθέσουμε στα σύνορα, σαν αντιστάθμισμα,
καταθέτουμε την ίδια μας την ύπαρξη: Ανταλλάσσουμε το “άνθρωπος” για το
“λαθρομετανάστης”· αυτή είναι η νέα μας ιδιότητα στη Δύση. Μα δεν πειράζει.
Οπουδήποτε να ‘ναι, αρκεί να ‘ναι μακριά από την πατρίδα. Όσο μακρύτερα γίνεται. Για
την εξασφάλιση μιας καλύτερης ζωής για αυτούς που αφήνουμε πίσω.
Αυτοί που είναι σίγουροι ότι δε θα αντέξουν τη δοκιμασία του φορτηγού, ξεπουλάν
μέρος του εαυτού τους στη μοναδική αγορά που ακμάζει τις τελευταίες δεκαετίες στην
πατρίδα, την αγορά οργάνων, αν είναι τυχεροί για κάποια χιλιάδες ευρώ, τα οποία στη
συνέχεια δίνουν στο λαθρέμπορο.
Εγώ πάλι πήγα με αυτούς που ονειρεύονται κάτω από το φορτηγό.
Αχ, το αγγελούδι μου...
Και η Φατιμά, η γυναίκα μου...
73_
Μια ντουζίνα και τρία διηγήματα

Πόσες μέρες άραγε θα περάσουν ακόμη μέχρι να ακούσω τις φωνές τους; Λυγίζω
κάποιες στιγμ
(διακόπτεται απότομα η αφήγηση στο σημείο αυτό)
Σημείωμα Eλ Pόι:
Βρήκα το αιματοβαμμένο τετράδιο στον εθνικό δρόμο Κορίνθου - Πάτρας λίγο έξω
από την πόλη και το παρέδωσα στην αστυνομία. H σωρός του Έμα Τζαφάλ, όπως είναι
ολόκληρο το όνομα του άτυχου μετανάστη που έχασε τη ζωή του πέφτοντας από το
φορτηγό, βρέθηκε λίγα μέτρα παρακάτω σε άθλια κατάσταση. Το σώμα του είχε
διαμελιστεί από τα διερχόμενα οχήματα. Εκτός από το παραπάνω κείμενο - το οποίο
έγραφε όσο ήταν κάτω από το φορτηγό προφανώς όχι μόνο για να περάσει η ώρα, αλλά
κυρίως έχοντας ανάγκη για επικοινωνία - στο τετράδιό του είχε κολλημένη μια
φωτογραφία ενός μωρού στην αγκαλιά μιας γυναίκας.
Δε μπορώ να πω αν το μωρό του ήταν πραγματικά όμορφο.
Χρειάζεται ένα ειδικό υγρό για να αφαιρέσει, χωρίς να καταστρέψει το πρόσωπο, το
παγωμένο αίμα πάνω στη φωτογραφία.
74_
ΔΗΓΜΑ ΓΡΑΦΗΣ

Ο Ελ Ρόι είναι μία αινιγματική φιγούρα. Το 2008 κυκλοφόρησε
η ιστορία του Νεμάνια (εκδ. D(en)orizetai) και το 2010 η Γιορτή
(εκδ. Εφύρα – www.stigiorti.gr). Το Φθινόπωρο 2011 θα εκδοθεί
το πολυσυλλεκτικό βιβλίο του "Φορτηγό" από τις Bορειοδυτικές
εκδόσεις (http://voreiodytikes.blogspot.com), μέρος του οποίου
αποτελεί και η ιστορία του Έμα. Το "Φορτηγό" θα συνοδεύεται
από ένα soundtrack με τη συμμετοχή πολλών μουσικών και 11
ασπρόμαυρες φωτογραφίες του Έλιος (www.flickr.com/eliosk).
75_
Μια ντουζίνα και τρία διηγήματα

Ελένη Σεμερτζίδου
«Σελήνη – Εκάτη – Άρτεμις»
ΡΘΗ, ΩΣ ΣΥΝΝΕΦΟ ΓΥΜΝΗ ΚΑΙ ΟΝΕΙΡΟΠΟΛΑ μέσα εις την ολόχρυση ωχρότητά της
Που την αντανακλά το φουσκωμένο κύμα της μακριάς, κυανής της κόμης,
Μέσα εις του δρυμού το ξέφωτο όπου αστροσκορπίζονται τα βρύα
Κοιτά η Δρυάς τον σιωπηλό ουρανό.
Διστακτική, η πάλλευκη Σελήνη αφήνει τον πέπλο της να κυματίζεται
Εις του Ωραίου Ενδυμίωνος τα πόδια,
Και του αποθέτει το ηδύ της φίλημα με μίαν χλωμήν αχτίδα»
Αυτός ο τελευταίος στίχος του Ρεμπώ τής δημιουργούσε, πάντoτε, το ίδιο δίλημμα: Το
ηδύ φίλημα αφήνει, τις περισσότερες φορές, πίσω του, μία χλωμή αχτίδα; Και εκεί όπου
αστροσκορπίζονται τα βρύα, φαντάζουν, μήπως, όλα πιο γυμνά και ονειροπόλα; Έπρεπε
να ετοιμάσει τις σημειώσεις της για τους φοιτητές του εαρινού εξαμήνου, αλλά το μυαλό
της δεν έμενε συγκεντρωμένο στο «επίμαχο» θέμα.
…«Η Σελήνη ονομάζεται και Μήνη, όνομα από το οποίο παράγονται οι λέξεις μην (μήνας) και
έμμηνος ροή. Μην, ονομάζεται επίσης ένας Θεός που ελατρεύθη εις την Ιωνία…». Ήθελε,
αφάνταστα, να ξεφύγει από όλα αυτά, που την κρατούσαν σφηνωμένη βασανιστικά στο
γραφείο της, στον τόπο της, στους δικούς της. Ήταν και ο Μαγιάτικος ήλιος…
«Μία σκιά εσκοτείνιαζε πάντοτε το ευγενικό του βλέμμα, ως εάν είχε γεννηθεί με το σημάδι της
Σελήνης, το οποίο προοιωνίζετο τον μεγάλο έρωτα που καθόριζε τον βίο του…». Άλλο, πάλι,
ερώτημα να την τριβελίζει: Τα ευγενικά βλέμματα διατηρούν άραγε τη σκοτεινιά μιας
σκιάς; Ενός μεγάλου έρωτα, που καθορίζει ή θα καθορίσει και τον βίο τους; Τον
σκέφτηκε… Τον είδε μπροστά της… Θυμόταν, με κάθε λεπτομέρεια, εκείνη τη μέρα, στην
εξοχή… Δεν ήταν μόνο η σκιά στο βλέμμα του… Ήταν και η σκιά στο δικό της βλέμμα…
Μετά ήρθε και η νύχτα… Μετά ήρθαν και άλλες μέρες… Και άλλες νύχτες… Αλλά… Το
μυαλό εκεί… Στην ίδια ανάμνηση… Εκείνο το πρωινό στην εξοχή… «Η Θεά Σελήνη στέλνει
τις αχτίδες της να τον ξυπνήσουν και ενώνεται κατόπιν μαζί του σε μία πράξη ερωτική που ούτε οι
76_
ΔΗΓΜΑ ΓΡΑΦΗΣ

ποιητές καιρών αλλοτινών δεν άντεξαν ποτέ να περιγράψουν. Λέγεται πως ο πτερωτός Θεός Ύπνος
επίσης ερωτεύθη τον Ενδυμίωνα και του εχάρισε την δυνατότητα να κοιμάται με τα μάτια
ανοικτά…». “Κοιμάται όρθιος...”, είχε ακούσει, αρκετές φορές, τη μητέρα του να λέει για
κείνον, με τον θυμό, που δεν είναι παρά η ανασφάλεια της μάνας για τον γιο της, που δεν
μοιάζει με τους συνηθισμένους νέους της εποχής του. Η ίδια είχε αρκεστεί τότε να της πει
να μην ανησυχεί για κείνον. Ήταν πολύ ώριμος για την ηλικία του. Θα τα κατάφερνε.
Αλλά δεν είχε τολμήσει να της πει το άλλο… «Η Σελήνη τον είδε μία νύκτα να ονειροπολεί σε
έναν δρυμό της Ηλείας. Τον ερωτεύθηκε με όλο της το νυκτερινό πάθος»… Αλλά… Και αν ακόμη
της το έλεγε, τι νόημα θα είχε; Ποιο θα ήταν το αποτέλεσμα; Ή μάλλον το ήξερε το
αποτέλεσμα που θα είχε… Το αποτέλεσμα που είχε ήδη…
Είχε περάσει περίπου ένας χρόνος. Ένας χρόνος που δεν είχαν συναντηθεί. Υπήρξαν
κάποια αραιά διαστήματα επικοινωνίας, μέσω μηνυμάτων, αλλά και αυτά ήταν για
ανταλλαγή πυρών και πικρών «φιλοφρονήσεων». Πολλές φορές αισθανόταν κάποιες
ενοχές για ό,τι της είχε πει - ήταν και αυτά τα είκοσι χρόνια που τις χώριζαν - αλλά βαθιά
μέσα της δεν σκόπευε να τη συγχωρέσει ποτέ. Και αυτό ήταν που της προξενούσε τη
μεγαλύτερη απορία: Πώς ήταν δυνατό να μην μπορεί να τη συγχωρέσει. «… Τις νύκτες,
όταν η πανσέληνος βασιλεύει εις τους σκοτεινούς δρυμούς και τα ξέφωτα αυτά του Είναι από όπου
δυνάμεθα να δούμε και να γνωρίσουμε τα όντα, και όταν των λύκων τα ουρλιαχτά ως να μας καλούν
σε χώρες αλλόκοτες, σε πρωτόγνωρους τόπους ονείρου, ο Θεός Παν, παίζοντας με τον μαγικό του
αυλό που εζήλεψε κάποτε ο Μότσαρτ και συνέθεσε ένα από τα αριστουργήματά του, ακόμη προσπαθεί
να συγκινήσει με την μουσική του την σοφή Σελήνη που ομοιάζει να περισυλλέγει εντός της όλους
τους απωλεσμένους έρωτες, όλους τους ανεκπλήρωτους πόθους…».
Έβαλε στην τσάντα της τα χαρτιά της. Της ήρθε η φράση: “Ο ήλιος εβασίλευσε...”. Ναι, ο
ήλιος είχε “βασιλεύσει”. Τίποτα, πλέον, δεν είχε τη λάμψη εκείνου του πρωινού στην εξοχή.
Το νόμισμα είχε γυρίσει από την άλλη όψη του και είχε φανεί και το άλλο πρόσωπο της
ζωής, αυτό του αδιαπέραστου κενού, που θολώνει το νου και νεκρώνει τα αισθήματα. Και,
όμως… Έπρεπε να έχει αισθήματα. Κάθε μέρα είχε να κάνει με νέα παιδιά, αφυδατωμένα
μεν από την αποστέωση της εποχής - οπωσδήποτε, όμως, νέα – και, πολλές φορές, και πολύ
ώριμα. Θα έμπαινε μέσα στο μικρό αμφιθέατρο. Θα την κοιτούσαν από πάνω μέχρι κάτω.
Ήταν από τις αγαπημένες τους καθηγήτριες. Θα φαντασιώνονταν, στα είκοσι και κάτι
χρόνια τους, ένα σωρό πράγματα για την προηγούμενη μέρα της – πολύ περισσότερο δε
77_
Μια ντουζίνα και τρία διηγήματα

για την προηγούμενη νύχτα της. Θα κοιτούσαν λίγο ερωτικά, λίγο θαυμαστικά, λίγο
ερωτηματικά το σώμα της, τα ρούχα της, το πρόσωπό της και ό,τι το πλαισίωνε, και, στο
τέλος, η «ετυμηγορία» τους θα ήταν, πάντα, η ίδια – λίγο εκκεντρική και μυστηριώδης,
αλλά ελκυστική και αγαπημένη παρουσία, ωστόσο…
«Τα λόγια μου αυτά λοιπόν
Δεν συντηρούν το ψέμα
Μα θέλουνε τον λυτρωμό
Για κάθε σκέψη και λυγμό
Που τυραννάει εσένα»
Ο ποιητής το έλεγε ξεκάθαρα. Αυτή δεν μπορούσε να το δει έτσι. Για κάθε πράγμα, για
ό,τι συμβαίνει στη ζωή ενός ανθρώπου, το αλύτρωτο δράμα, μάλλον, δεν βγάζει πουθενά.
Ο λυτρωμός του ενός λυτρώνει και τον άλλο. Παρόλα αυτά, ήθελε να λυτρωθεί; Ο
λυτρωμός είναι το αλάφρωμα από ένα βάρος αδιευκρίνιστο. Αυτή, ωστόσο, ήθελε και το
βάρος, και είχε έτοιμη και τη «διευκρίνιση»: Δεν θα συγχωρούσε ποτέ. Η ίδια είχε ζητήσει,
αρκετές φορές, από εκείνη να τη συγχωρέσει, και εκείνη, ίσως, ως μεγαλύτερη, και να το
είχε κάνει – με βαριά και «κρύα» καρδιά. Πάντα της δημιουργούνταν ένα φορτίο τύψεων
και ενοχών, ως νεότερη, όταν διαπληκτίζονταν, και η εκτόνωση απαιτούσε μια
«συγχώρεση» από τη «μεγάλη φίλη» της, μετά το πέρας του καυγά. Όλα αυτά, όμως,
τότε… Στην αρχή… Τώρα… Καμία συγχώρεση, ούτε ζητούσε ούτε ήταν διατεθειμένη να
«παράσχει». Μετά από τα λόγια, τα τελευταία, το «βάρος» διατηρούσε τη «βαρύτητά» του,
και δεν έπρεπε, επ’ ουδενί, να τη χάσει. Θυμήθηκε και πάλι τις φράσεις της: «…δεν τον έχω
για πέταγμα!… Κανένας άρρωστος είναι;… Μόνο μια διεστραμμένη θα σκεφτόταν έτσι!…» και
άλλα… και άλλα... Σφυροκοπούσαν τα μηνίγγια της, κάθε φορά που τα θυμόταν. Και εκεί
άρχιζε και τελείωνε το αλύτρωτο δράμα…
Είχε φτάσει στην πόρτα, έτοιμη να βγει έξω. Όχι, δεν είχε διάθεση να μπει στο μικρό
αμφιθέατρο. Το ξανασκέφτηκε. Μετάνιωσε. Ούτε τις σημειώσεις για το εαρινό εξάμηνο
επιθυμούσε να τελειώσει. Ένα περιστέρι κούρνιαζε στο παράθυρο του μικρού κελιού της.
Ένα κελί έγιναν, ξαφνικά, όλα. Μια φυλακή. Πόσο θα ‘θελε να δραπετεύσει; Αλλά, πώς;…
Πώς;… «Αχ, περιστέρι μου! Πώς να πετάξεις!». Και αν κατάφερνε, τελικώς, να πετάξει, πού να
78_
ΔΗΓΜΑ ΓΡΑΦΗΣ

πήγαινε; Εκείνο το πρωινό, στην εξοχή, δεν θα ερχόταν ποτέ ξανά… Ποτέ πια…
Επέστρεψε στο γραφείο και σωριάστηκε στην καρέκλα της. Έκρυψε το πρόσωπό της μέσα
στα χέρια της και άρχισε να κλαίει. Λυγμοί τράνταξαν, για λίγα λεπτά, την πλάτη και τους
ώμους της. Ύστερα, σταμάτησε. Τα κλάματα δεν βγάζουν πουθενά, σκέφτηκε. Το ήξερε
καλά. Το ένιωθε. Όποτε είχε κλάψει, το είχε κάνει υπό μορφή εκτόνωσης. Κατά τα άλλα, τα
δάκρυα ήταν ανώφελα. Δεν οδηγούσαν πουθενά…
«Πού οδηγεί αυτός ο διάδρομος, σας παρακαλώ;». Σκούπιζε τα μάτια της, όταν ένας
καλοστεκούμενος κύριος, «αγνώστου προελεύσεως», άνοιξε την πόρτα του γραφείου της -
χωρίς να χτυπήσει; Χτυπώντας; - Ούτε και ήξερε. Στη θέα των δακρύων της, έμεινε
μετέωρος.
- «Συγγνώμη… Δεν ήθελα να σας ενοχλήσω…».
- «Οδηγεί στο γραφείο του Προϊσταμένου του Τμήματος, του κ. Σακελαρίου».
- «Πολύ ωραία. Εκεί θέλω να πάω. Σας ευχαριστώ πολύ και… Σας ζητώ συγγνώμη και πάλι».
Κούνησε το κεφάλι της συγκαταβατικά, προσπαθώντας να του χαμογελάσει, σε ένδειξη
συμπάθειας. Το αποτέλεσμα, μάλλον, τη «δικαίωσε», γιατί, στο επόμενο λεπτό,
χαμογελώντας και εκείνος, της είπε, πάλι, καλοκάγαθα, αυτή τη φορά:
- «Είστε πιο ωραία, όταν χαμογελάτε. Δεν αξίζει τον κόπο να…».
- «Όντως, δεν αξίζει. Έχετε δίκιο. Σας ευχαριστώ πολύ».
- «Και εγώ σας ευχαριστώ. Καλή σας μέρα».
- «Καλημέρα».
Σκούπισε τα μάτια της επιμελώς και κοίταξε το ρολόι της. Άλλα πέντε λεπτά και άρχιζε
το μάθημά της. Σήμερα, θα τους μιλούσε για το τρίπτυχο «ΣΕΛΗΝΗ – ΕΚΑΤΗ -
ΑΡΤΕΜΙΣ». Και για τον Ενδυμίωνα;… Τι να τους έλεγε, στ’ αλήθεια, για τον Ενδυμίωνα;
Τι μπορεί να πει κανείς για κάτι που "ευρίσκεται εντός"; Σίγουρα, θα τους έλεγε ότι η Θεά
Σελήνη, η οποία θεωρείται συγγενής προς την Αρτέμιδα, συνδέεται και με την Θεά Εκάτη
που, επίσης, συγγενεύει προς την Αρτέμιδα. Αυτό. Και μετά; Αν την ρωτούσαν για τον
έρωτα της Σελήνης με τον Ενδυμίωνα; Τι θα τους απαντούσε; Ότι, επειδή ήταν πολύ νέος
και όμορφος, τον ερωτεύθηκε; Ότι, επιθυμώντας να τον κρατήσει παντοτινά στη ζωή της,
του χάρισε τον αιώνιο ύπνο, που όμως δεν είναι θάνατος; Και, έκτοτε, ο Ενδυμίωνας
κοιμάται μέσα σε ένα σπήλαιο, αλλά κάθε νύκτα η Θεά Σελήνη στέλνει τις αχτίδες της να
τον ξυπνήσουν;… Να τον ξυπνήσουν… Να τον ξυπνήσουν… Και όταν ξυπνάει… Τότε…
79_
Μια ντουζίνα και τρία διηγήματα

Τι βλέπει;… «Ο Ζευς εχάρισε εις τον Ενδυμίωνα την δυνατότητα να ορίζει τον θάνατό του, μέσα
από τον αιώνιο ύπνο του». Σ’ αυτή τη φράση περικλείονταν τα πάντα! Πόσο δύσκολο, όμως,
είναι να πεις ΄΄τα πάντα΄΄ σε μία φράση! «Να ορίζει τον θάνατό του…» …Και έπειτα, ήρθαν
και πάλι στ’ αυτιά της τα σκληρά λόγια της. Τα λόγια εκείνης… Τα μηνίγγια της άρχισαν,
περιέργως, να σφυροκοπούν. Εκείνης που δεν θα συγχωρούσε ποτέ. Όχι, δεν θα τη
συγχωρούσε ποτέ! Της το είχε πει άλλωστε. Δεν θα τη συγχωρούσε, μέχρι να πεθάνει!…
…«Οι άλογες αναγωγές και οι ταυτίσεις είναι προϊόντα υπεραπλουστεύσεων που αρμόζουν
περισσότερο εις την μονοθεΐα παρά εις την πολυθεϊκή σκέψη. Έχοντας κατά νου λοιπόν την
θεμελιώδη αυτήν αρχή του παγανισμού, ημπορούμε εις την συνέχεια να προχωρήσουμε και να
ομιλήσουμε για μία βαθειά συγγένεια που συνδέει τις δύο διαφορετικές μεταξύ τους Θεές, την
Αρτέμιδα και την Σελήνη. Όταν όμως αποκαλούμε την Αρτέμιδα με το όνομα της Σελήνης, το
κάνουμε μόνον ποιητική αδεία»… Μονολόγησε μέσα της: «Μακάρι να μπορούσαμε να ζήσουμε τη
ζωή μας ΄΄ποιητική αδεία΄΄!». Πόσο πιο αγνά και όμορφα θα ήταν όλα, αναρωτήθηκε. «Αν
περιπλανιόμασταν τη νύχτα στους δρυμούς!… Και, κατά την Ιερά Νύκτα της Ελευσίνας, ήμασταν
«παρόντες»!… Αν διασχίζαμε τη Χώρα των Φλεγύων και την Χώρα της Φωκίδας, σύμφωνα με τον
χρησμό του Μαντείου των Δελφών, ακολουθώντας την αγελάδα εκείνη που θα έφερνε επάνω της τα
σημάδια της Σελήνης, στην προσπάθειά μας να βρούμε τη ΄΄χαμένη αδελφή΄΄!… Τη χαμένη αδελφή
ψυχή μας!…». Πόσο πιο εύκολο θα ήταν τότε, για την ίδια, να μιλήσει και στους φοιτητές
της για τον Ενδυμίωνα! Και τον Έρωτα της Σελήνης για Εκείνον… Αν η ζωή διάγονταν
ποιητική αδεία… Τελικά, έπρεπε να το παραδεχτεί, ήταν μια «αθεράπευτη» ποιήτρια. Δεν
θα γιατρεύονταν ποτέ από αυτή τη «νόσο». Όσο θα ζούσε, αυτός ο πόνος θα έμενε
αγιάτρευτος. Και η ποιητική αδεία θα τη βασάνιζε πάντα στην πεζή καθημερινή
πραγματικότητα των ανθρώπων… Της ήρθε, πάλι, να κλάψει, αλλά, αυτή τη φορά, δεν
είχε το περιθώριο του χρόνου. Έπνιξε τον λυγμό μέσα της. Ο χρόνος έτρεχε τόσο γρήγορα
και οι φοιτητές της ήταν, ήδη, στο μικρό αμφιθέατρο…
…«Ο Κάδμος ακολούθησε την συμβουλή του Απόλλωνος και οδηγήθηκε από την αγελάδα ως
την Θήβα. Εκεί εθυσίασε την αγελάδα και ίδρυσε την Ακρόπολη των Θηβών. Η Σελήνη λοιπόν
συνδέεται και με τα Μυστήρια των Καβείρων»… Δεν ήθελε να τον «θυσιάσει». Όχι… Όχι… Ή
ίσως… Και να ήθελε… Αλλά όχι μπροστά στους φοιτητές της. Ο Ενδυμίωνας, με ασημένιες
σπίθες φωτός να λούζουν τα μαλλιά και τα μάτια του, έβγαινε μέσα από τον αθάνατο
βυθό του, εκεί όπου τα νερά σκάνε στην ακτή και μια αλυκή κρυσταλλωμένων αλάτων
80_
ΔΗΓΜΑ ΓΡΑΦΗΣ

ιριδίζει τα διάφανα ύδατά της. Στην κόκκινο-καφέ άμμο της άγονης αυτής ακτής, και
σήμερα το βράδυ, θα περιμένει καρτερικά τη Σελήνη του να φανεί, για να τον οδηγήσει
στην τελευταία δοκιμασία του προς την Αναγέννηση, πριν το ανοδικό ταξίδι του προς τη
Νέα Αυγή. Η εικόνα, πολλές φορές, ξεγελά: Τα κατοικίδια σκυλιά μπορεί να είναι άγρια
και οι λύκοι ευγενείς. Πέρα από τα ζώα, όμως, βρίσκονται και τα παράξενα, αλλόκοτα
βότανα - θεραπευτικά ή δηλητηριώδη; Θα προσφέρουν αθανασία ή θα φέρουν το θάνατο
στον Ενδυμίωνα; Η μέση οδός οδηγεί ανάμεσα σε επιβλητικούς πύργους, από τους
οποίους μπορεί να δεχτεί κάποια επίθεση, αλλά μπορεί και να προστατευθεί, όταν θα έχει
φτάσει στην απομακρυσμένη γη της επαγγελίας, που δείχνει γόνιμη και δελεαστική, αν
και η θέα της είναι κρυμμένη από παραπλανητική ομίχλη. Στην ημισέληνο, στο ασημένιο
αλλά ωχρό φως της, θα βρει το δρόμο του μέσα στο σκοτάδι. Και η Σελήνη, μαζί με την
Εκάτη και τις πανίσχυρες μάγισσές τις, θα τον βοηθήσουν στην αναζήτησή του… Όχι!
Όχι! Ο Ενδυμίωνας δεν θα πεθάνει ποτέ! Δεν θα τον αφήσει η Σελήνη του να χαθεί! Ο
αργόσχολος άνεμος δεν θα πάρει ποτέ στο διάβα του τα ίχνη των ποδιών του στην άμμο.
Ο Ενδυμίωνας, κάθε δειλινό, θα περπατάει σ’ αυτή την ακτή – την άγονη κι
ασημοφωτισμένη… Και εκεί η Σελήνη θα τον ερωτεύεται κάθε φορά, σαν να είναι η πρώτη
φορά… Η πρώτη για Εκείνη… Η πρώτη για Εκείνον…
- «Πρώτη φορά που αργήσατε, Κυρία!», φώναξαν δυο - τρεις, μόλις την είδαν να μπαίνει στο
αμφιθέατρο.
- «Άργησα, γιατί δεν είχα διάθεση για διδασκαλία».
- «Τι σύμπτωση!», πετάχτηκαν πάλι κάποιοι «Ούτε και εμείς!».
- «Και ξέρετε γιατί;».
- «Γιατί;», φώναξε, σύσσωμο, το αμφιθέατρο.
- «Γιατί είμαι ερωτευμένη».
- «Ζήτω! Υπέροχα!», μερικοί φοιτητές και φοιτήτριες είχαν σηκωθεί όρθιοι και
χειροκροτούσαν.
- «Με κάποιον που…», δεν ήξερε αν έπρεπε να συνεχίσει.
- «Με κάποιον που δεν είναι ερωτευμένος μαζί σας; Ω! Έτσι συμβαίνει τις περισσότερες φορές,
Κυρία! Μην στεναχωριέστε! Έχουμε φάει χυλόπιτες εμείς! Η καρδούλα μας το ξέρει!», φώναζαν κάτι
αγόρια και τα κορίτσια γελούσαν και κουνούσαν το κεφάλι τους συγκαταβατικά.
81_
Μια ντουζίνα και τρία διηγήματα

- «Η χυλόπιτα τείνει να γίνει το εθνικό μας φαγητό!», είπε, μ’ ένα μπλαζέ ύφος, μια φοιτήτρια
που καθόταν σε ένα από τα μπροστινά έδρανα και στριφογυρνούσε τους βόστρυχες των μαλλιών της
με αφέλεια.
- «Βλέπω ότι οι περισσότεροι έχετε τις ΄΄απώλειές΄΄ σας σ’ αυτόν τον τομέα».
- «Απώλειες! Απώλειες! Μας έχει αφήσει πολλές πληγές και απωθημένα αυτός ο πόλεμος,
Κυρία!», είπε ένα αγόρι, αυτή τη φορά, και όλοι ξεκαρδίστηκαν στα γέλια.
… «Απωθημένα»… Αυτή ήταν, ίσως, η πιο σκληρή λέξη στο λεξιλόγιο των ανθρώπινων
ψυχών…
Η μορφή της ήρθε και στάθηκε, ξανά, νοερά απέναντί της. Όχι, δεν θα τη συγχωρούσε
ποτέ. Δεν θα τη συγχωρούσε, γιατί δεν κατάλαβε τον Έρωτα της Σελήνης και του Ενδυμίωνα.
Αυτόν τον Έρωτα που ξέρει να ορίζει τον θάνατό του… Αυτόν τον Έρωτα που γεννιέται και
πεθαίνει μεσ’ το αίμα του, αφήνοντας τη σκιά του σε μια κόκκινο-καφέ ακτή… Δεν θα τη
συγχωρούσε ποτέ…
Όσο ζούσε… Όχι…
82_
ΔΗΓΜΑ ΓΡΑΦΗΣ

Η Ελένη Σεμερτζίδου γεννήθηκε στη Θεσσαλονίκη. Είναι Διδάκτωρ
Λογοτεχνίας του Ιόνιου Πανεπιστημίου. Σπούδασε Αρχειονομία -
Βιβλιοθηκονομία στο Ιόνιο Πανεπιστήμιο και Βιβλιοθηκονομία στο
Τμήμα Βιβλιοθηκονομίας του Ανώτατου Τεχνολογικού Εκπαιδευτικού
Ιδρύματος Θεσσαλονίκης. Εργάζεται ως Υπεύθυνη σε Ιατρική
Βιβλιοθήκη. Αρθρογραφεί στην εφημερίδα “Ελευθερία”, καθώς επίσης
και σε ελληνικά και ξένα επιστημονικά περιοδικά. Ασχολείται με τη
λογοτεχνική μετάφραση και τη συγγραφή θεατρικών έργων. Τα έργα της περιέχονται στο προσωπικό της blog:
http://www.seeleni.blogspot.com
83_
Μια ντουζίνα και τρία διηγήματα

Παναγιώτης Σιμιτσής
Το Αηδόνι και τ' Αστέρι
ΑΙ ΣΥΝΕΒΗ ΕΚΕΙΝΟ ΤΟΝ ΚΑΙΡΟ να πέσει μια τρομερή αρρώστια και να χάνονται τ’
αστέρια ένα - ένα απ’ το νυκτερινό ουρανό και να καταβαραθρώνονται στην υγρή
γη και να χάνονται για πάντα. Ήταν τέτοια η φύση εκείνης της τρομερής ασθένειας που τ’
αστέρια έχαναν σιγά - σιγά τη λάμψη τους και έπαιρναν ένα χρώμα σταχτί σα να ‘τανε να
‘χαν πάρει φωτιά και να απανθρακώνονταν. Κι αφού καρβούνιαζαν κι έσβηναν, δεν
είχαν πια άλλη δύναμη για να κρατηθούν καρφωμένα ψηλά στο στερέωμα και
ξεκολλούσαν, όμοια όπως ξεκολλά ένα αντικείμενο από τον τοίχο, όταν η κόλλα που το
κρατά ξεραίνεται. Ήταν μια τρομερή εποχή, μια τρομερή αρρώστια.
Κ
Οι άνθρωποι κάτω στη γη σήκωναν με δέος το βλέμμα τους τη νύχτα κατά τον ουρανό,
κατά ‘κει όπου συνέβαινε το θανατικό και σταυροκοπιούνταν μουρμουρίζοντας
προσευχές και κάνοντας δεήσεις για να μην έρθει το Τέλος. Μάταια, όμως… Κάθε νυχτιά ο
ουρανός σκοτείνιαζε ολοένα και περισσότερο, έτσι που άρχιζε πλέον να μοιάζει με μια
απειλητική άβυσσο που έλεγες πως θα ρουφούσε τον αέρα, το χώμα και τις θάλασσες και
θα εξαφάνιζε κάθε ζωή επί της γης. Ο φόβος πως η επόμενη αυγή δε θα ‘ρχόταν ποτέ
κυριαρχούσε σε όλες τις πόλεις και τα χωριά και άρχισε να παίρνει διαστάσεις
πραγματικού τρόμου και πανικού.
Τα παιδιά έχασαν τον ύπνο τους. Έτσι όπως ξάπλωναν τη νύχτα στα κρεβάτια τους
και, κοιτώντας κατά τον ουρανό, έβλεπαν τ’ άστρα να εξαντλούνται και να λιγοστεύουν,
δεν μπόραγαν διόλου να κοιμηθούν. Σφάλιζαν με πείσμα τα μάτια τους περιμένοντας τα
γλυκά όνειρα να έρθουν, μα ‘κείνα σε πείσμα δεν έλεγαν να ‘ρθουν. Γιατί τα όνειρα
πηγάζουν από τ’ αστέρια και σαν ακτίνες διασχίζουν τη νύχτα και διαπερνούν τα
σφαλιστά βλέφαρα και φυτεύονται μες στο νου για να ζωγραφίσουν τις πολυποίκιλτες
ιστορίες τους. Αφού, όμως, τ’ άστρα είχαν αρρωστήσει βαριά και πέθαιναν ένα - ένα, τα
όνειρα όμοια κι αυτά λιγόστευαν και τα παιδιά, μη μπορώντας να ονειρευτούν,
σταμάτησαν να κοιμούνται.
84_
ΔΗΓΜΑ ΓΡΑΦΗΣ

Εκείνο το ζοφερό, δυσοίωνο καιρό, σε μια φτωχική καλύβα ζούσε ένας γέρος
παντέρημος, δίχως γυναίκα και δίχως παιδιά. Μια κακοφορμισμένη, τρισκατάρατη
αρρώστια του είχε στερήσει τα πολυαγαπημένα του πρόσωπα το ένα μετά το άλλο. Δεν
είχε καμία απολύτως συντροφιά παρά μονάχα ένα μικρό αηδόνι. Είχε φτιάξει για δαύτο
ένα περίτεχνο ξύλινο κλουβάκι για να ζει εκεί μέσα και να του κάνει συντροφιά. Χρόνια
τώρα είχε χάσει τον ύπνο του. Όχι, δεν έφταιγε η αρρώστια των αστεριών γι’ αυτό. Ήταν η
πολύχρονη θλίψη για το χαμό της γυναίκας και των παιδιών του που του πήρε την
ικανότητα να κοιμάται. Οι νύχτες αργοσέρνονταν απελπιστικές στη μικρή του κάμαρα
κάτω απ’ το τρεμάμενο φως ενός κεριού. Κι αφού δεν μπόραγε να κλείσει μάτι, καθόταν
απέναντι από το ξύλινο κλουβί και κουβέντιαζε με το αηδόνι.
Είχε κι εκείνος παρατηρήσει το δυσοίωνο φαινόμενο του θανάτου των αστεριών στον
ουρανό και του είχε προξενήσει μεγάλη απορία. Αν και το καλύβι του ήταν φυτεμένο στη
μέση της ερημιάς, μάθαινε συχνά - πυκνά τα νέα του κοντινού χωριού. Γνώριζε για τον
τρόμο που είχε κυριεύσει τους ανθρώπους εκεί, για τα παιδιά που είχαν πάψει να
κοιμούνται και να ονειρεύονται, για τις δοξασίες που διαδίδονταν σαν επιδημίες ότι τάχα
θα έφτανε το Τέλος του Κόσμου ετούτου και ότι το φαινόμενο αυτό ήταν τάχα η εσχάτη
Τιμωρία, έργο του ίδιου του Σατανά. Τα ήξερε όλα αυτά και παρατηρούσε κι εκείνος τον
ουρανό μέσα απ’ το ξεχαρβαλωμένο του παραθύρι. Κι αναρωτιόταν… αναρωτιόταν αν θα
έσβηναν όλα τα αστέρια κάποτε και θα έπεφταν όλα τους καταγής στον επίγειο τάφο τους.
«Βλέπεις αηδόνι μου εκεί ψηλά τα άστρα; Βλέπεις τους αστερισμούς;» ρωτούσε τον
φυλακισμένο του σύντροφο. Το αηδόνι ανοιγόκλεινε τα χάντρινα κατάμαυρα ματάκια
του και τιτίβιζε. Κελαηδούσε μονάχα τη νύχτα, γι’ αυτό και ήταν ο καλύτερος σύντροφος
του γέρου. Έτσι όπως κουνούσε σπασμωδικά και ακατάπαυστα το κεφαλάκι του και
ανοιγόκλεινε τις μαύρες του χάντρες, θαρρούσες ότι σε άκουγε και σε καταλάβαινε. «Λένε
ότι τ’ αστέρια αρρώστησαν τελευταία και ότι ξεκολλούν από τα ουράνια και πέφτουν
κατάχαμα σβησμένα». Το αηδόνι συμφώνησε με ένα μικρό τίναγμα της κεφαλής κι ένα
τιτίβισμα. «Όπως και να ‘χει δεν ανησυχώ. Αυτά που λέει ο κόσμος είναι καθαρές
δαιμονοληψίες, βλακείες και τίποτε άλλο», κατέληγε ο γέρος κι έπειτα η φιγούρα του
έμενε σχεδόν απόλυτα ακίνητη να τρεμοφαίνεται κάτω απ’ το φως της φλόγας του κεριού
που λικνιζόταν στο παραμικρό τρικύμισμα του αέρα μες στο δωμάτιο. Κι έτσι, κοιτώντας
85_
Μια ντουζίνα και τρία διηγήματα

μία το πουλί μες στο κλουβί, μία τον ουράνιο θόλο μες απ’ το παραθύρι, περίμενε νωθρά
ως το χάραμα για να ξαναβγεί απ’ την καλύβα του και να πάει για δουλειά στο χωράφι.
Μια νύχτα, όμως, ο γέροντας βλέποντας τον ορφανεμένο ουρανό ανησύχησε
πραγματικά. «Αηδόνι μου, βλέπεις απόψε τον ουρανό; Σου φαίνεται ίδιος όπως και
χθες;». Το αηδόνι κούνησε το κεφαλάκι του και ανοιγόκλεισε τα μάτια του όπου
καθρεφτιζόταν η μορφή του γέρου, αλλά δεν έβγαλε τον παραμικρό ήχο. «Ώστε
συμφωνείς κι εσύ φιλαράκο ότι κάτι το πρωτοφανές συμβαίνει… Κοίταξε! Η Μεγάλη
Άρκτος έχει μείνει κολοβή. Και ο Πολικός Αστέρας… πού πήγε; Μήπως εσύ τον βλέπεις;».
Έτριψε τα μάτια του θαρρείς και είχανε θαμπώσει και δε μπορούσανε να δουν τα
αυτονόητα. Ξανακοίταξε επικεντρώνοντας το βλέμμα του. Αίφνης, τέσσερις ουρές φωτιάς
εμφανίστηκαν στον ουρανό, τέσσερα πεφταστέρια. «Θεέ μου!» αναφώνησε πηδώντας από
την πολυθρόνα του. «Η Μεγάλη Άρκτος δεν υπάρχει πια!».
Από το βράδυ εκείνο κι έπειτα δεν μπορούσε να καθίσει σε χλωρό κλαρί.
Μπαινόβγαινε στο καλύβι του σα νευρόσπαστο και μουρμούριζε ακατάληπτες φράσεις,
άλλοτε καταριώντας και βρίζοντας και άλλοτε παρακαλώντας. Το αηδονάκι τον κοιτούσε,
μονάχα τον κοιτούσε και δεν κελαηδούσε πια τα βράδια φοβούμενο την εκνευρισμένη
στάση του γέρο-φίλου του. Είχε λουφάξει στο κλουβάκι του και έμοιαζε μαραζωμένο και
δυστυχισμένο. Μάλιστα, ο ενδόμυχος φόβος που είχε αρχίσει να το κυριεύει του είχε κόψει
ολότελα την όρεξη και δεν έτρωγε πια. Δεν μπορούσε να καταλάβει γιατί ο γέρος είχε
νευριάσει τόσο πολύ τελευταία. Αφού δεν του καίγονταν καρφί για το τι συνέβαινε στον
ουρανό, τι είχε πάθει ξαφνικά; Ώσπου ένα βράδυ κατάλαβε…
«Τα βλέπεις εκείνα τα τρία αστεράκια που αχνοτρεμίζουν εκεί πάνω κατά το Βορρά;»
ρώτησε ο γέρος το αηδόνι. Εκείνο κούνησε το κεφαλάκι του. «Αυτά τα τρία αστέρια είναι
δικά μου! Το μεγαλύτερο απ’ αυτά είναι η γυναίκα μου και τ’ άλλα δύο μικρότερα, αλλά
πιο λαμπερά και πιο όμορφα, είναι ο γιος μου και η κορούλα μου». Μια θάλασσα από
δάκρυα και στεναγμούς φουρτούνιασε αίφνης εντός του και η φουσκονεριά της του
προκάλεσε ένα μικρό κόμπο κατάκεντρα στο στήθος του, σ’ εκείνο το κοκάλινο κλουβί
όπου είχε φυλακίσει την γερασμένη καρδιά του σαν άλλο αηδόνι. Έκλαψε. Έκλαψε γοερά
με όλη τη δύναμη της καρδιάς του εκείνο το βράδυ, μέχρι που στέρεψαν τα αποθέματα
των δακρύων εντός του και σκλήρυνε και πάλι η όψη του, μια όψη ρυτιδιασμένη κι
86_
ΔΗΓΜΑ ΓΡΑΦΗΣ

αυλακωμένη από τους καημούς και τους μόχθους μιας ζωής. Και τότε το αηδόνι μίλησε.
Δεν κελάηδησε όπως κελαηδούν τ’ αηδόνια, μόνο μίλησε μ’ ανθρώπινη λαλίτσα:
«Μη στεναχωριέσαι γέρο-φίλε μου. Εγώ θα διορθώσω την κατάσταση!». Ο γέρος έμεινε
εμβρόντητος. Για κάμποση ώρα κοιτούσε το πουλί αποσβολωμένος, δίχως να μπορεί να
ψελλίσει ούτε ένα σύμφωνο, ούτε ένα φωνήεν. Κι αφού απέδωσε την πρωτόφαντη
εμπειρία στα γεράματά του και στο ξεκούτιασμα του ταλαιπωρημένου του μυαλού,
απάντησε: «Και πώς θα γίνει αυτό;».
«Μη γνοιάζεσαι ‘συ. Ξέρω τον τρόπο. Το μόνο που έχεις να κάνεις είναι ν’ ανοίξεις το
κλουβί μου και να μ’ ελευθερώσεις». Ο γέρος συλλογίστηκε κάμποση ώρα. Έπειτα
χαμογέλασε πονηρά και ανέκραξε: «Δε σφάξανε! Αν σε ελευθερώσω, ποιον θα έχω για
παρέα; Το ξέρεις πως είμαι μονάχος στη ζωή και ότι εσύ φιλαράκο είσαι ό,τι πιο πολύτιμο
έχω. Άραγε, τόσο πολύ βαρέθηκες την παρουσία μου που θέλεις να το σκάσεις;». Το πουλί
έβγαλε ένα αναστεναγμό απογοήτευσης κι απάντησε: «Όχι, καλέ μου φίλε! Σ’ ολάκερη τη
ζήση μου είσαι ο μοναδικός μου φίλος. Για σένα κελαηδώ ακούραστα κάθε βράδυ. Για να
σου κάνω συντροφιά, για να σε παρηγορήσω. Δεν έχω άλλο λόγο να υπάρχω. Μη με
παρεξηγείς, λοιπόν. Το μόνο που θέλω είναι να βοηθήσω τόσο εσένα, όσο και όλους τους
ανθρώπους. Μονάχα εγώ ξέρω τον τρόπο…». Ο γέρος ήταν αμετάπειστος. «Δε με νοιάζει
για τον ουρανό, ούτε για τα αστέρια του. Δε μου καίγεται καρφί για τους άλλους
ανθρώπους, ούτε και για τα όνειρα των παιδιών! Εμένα, εξάλλου, οι δικοί μου έχουν φύγει
για πάντα! Είσαι ο μοναδικός μου φίλος, ο μονάκριβός μου σύντροφος. Δε θα επιτρέψω
να μου φύγεις!».
Κι έτσι πέρασαν δύο ακόμη νύχτες παγερές και σκοτεινές. Και το θανατικό ψηλά στον
ουρανό εξαπλωνόταν. Την τρίτη νύχτα ο γέρο-χωρικός δεν γύρισε στο σπίτι του. Το
αηδονάκι ξενύχτησε μονάχο κι έρημο μες στο σκοτάδι με σβησμένο το κερί. Κελάηδησε
πολλή ώρα. Με το τραγούδι του καλούσε το φίλο του που είχε ξεμείνει στο λιβάδι και
βάλθηκε να κοιτά τον ουρανό με τέτοια αγωνία που η καρδιά του πήγαινε να σπάσει.
«Χριστέ κι Απόστολοι, Παναγία μου Παρθένε, για δες τα πώς σβήνουν και κατρακυλούν!
Αλίμονο, δε θ’ απομείνει ούτε ένα άστρο στον ουρανό!». Κάποια στιγμή εκείνη τη ζοφερή
απόκοσμη νύχτα απέμειναν μονάχα τρία αστέρια. Κι αυτά δεν ήταν όποια κι όποια, ήταν
τα δικά του, τα τρία ολόδικά του αστέρια. Ο γέρος πέρασε ολάκερη τη νύχτα στο λιβάδι,
μακριά απ’ το καλύβι του και δεν έκανε τίποτε άλλο από το να παρακαλά τον ίδιο το Θεό
87_
Μια ντουζίνα και τρία διηγήματα

και τους Αγίους για ένα θαύμα. Θυμήθηκε όσες προσευχές είχε λησμονημένες στ’ αμπάρια
του νου του. Άλλες τις έλεγε ολόκληρες κι άλλες μισές, συμπληρώνοντας τα κενά με
δάκρυα και παρακαλετά. Πάντοτε τελείωνε με τη φράση: «Κάνε Θεέ μου να μην πεθάνουν
τα αστεράκια μου, η καλή μου η γυναίκα, ο γιόκας κι η κορούλα μου!».
Τα τρία αστέρια τον έβλεπαν από ψηλά, μες στην ολύμπια αταραξία τους δίχως ν’
ακούν τις προσευχές του που δεν έφταναν στα ύψη τους. Και έξαφνα, έχασαν κι αυτά τη
λάμψη τους κι έπεσαν στη γη.
Για μια στιγμή ο Ουράνιος θόλος κρεμόταν κυριολεκτικά από μια λεπτή κλωστή.
Απειλούσε να πέσει με όλο του το βλοσυρό ανυπολόγιστο βάρος πάνω στους ανθρώπους,
στα ζώα και στα λουλούδια, πάνω στα βουνά, στις πεδιάδες και στις θάλασσες, μιας και
δεν είχε, πλέον, κανένα στήριγμα, κανένα αστέρι καρφιτσωμένο πάνω του. Και τότε
εισακούστηκαν οι προσευχές του γέρου και το μαράζι πλήγωσε τόσο πολύ την καρδιά του
που δεν άντεξε και ράγισε, ακινητώντας για πάντα μες στο οστέινο κλουβί της πρησμένη
και μπλαβιασμένη. Ο γέρος ξεψύχησε εκεί έξω, πάνω στις δροσοσταλίδες του χορταριού,
μες στη νύχτα, κάτω από τον κατάμαυρο ουρανό που σε λίγο θα έπεφτε και θα τύλιγε τον
Κόσμο σα μαύρο σάβανο. Έπειτα από λίγο, η ψυχή του γέρου ξετρύπωσε λαμπερή από το
άψυχο κορμί του και αναδύθηκε σαν την κορδέλα του καπνού ψηλά, ώσπου έφτασε στο
ψηλότερο σημείο, εκεί όπου μονάχα τ' άστρα μπορούν να ζουν, και καρφώθηκε εκεί. Έγινε
αστέρι και κόλλησε στον ουρανό. Κι έτσι γλίτωσε προσωρινά η ανθρωπότητα, έτσι πήραν
οι άνθρωποι μια ανάσα ζωής, έστω για λίγες στιγμές.
Όμως, τ’ αστέρια που γεννιούνται απ’ τις ψυχές των ανθρώπων δε μπορούν να
ξεφύγουν από τη μοίρα της αρρώστιας που είχε εξαπλωθεί εκείνο τον καιρό σαν επιδημία
ανάμεσά τους. Γιατί κανενός ανθρώπου η ψυχή δεν είναι εντελώς αμόλυντη και άδολη.
Μονάχα μια ψυχή πάναγνη κι αμόλυντη θα μπορούσε να είναι απρόσβλητη από τη νόσο.
Το αηδονάκι μες στο κλουβί κατάλαβε τι έγινε. Ένιωσε την απώλεια του μοναδικού του
φίλου βαθιά μες στην μικρή του καρδούλα. Άκουσε το κάλεσμα ψηλά στον ουρανό. Τότε
βάλθηκε ν’ ανοίξει το κλουβί και να πετάξει. Χτυπούσε με όλη του τη δύναμη το κορμάκι
του στα ξύλινα κάγκελα και πλήγωνε τις φτερούγες του μες στην απέλπιδη μάχη που έδινε
για να λευτερωθεί. Ώσπου ένα ανάλαφρο αεράκι μιανής μακρινής και άγνωρης πηγής
άγγιξε με τα αόρατα ακροδάχτυλά του το κλουβί κι το πορτάκι άνοιξε διάπλατα και το
πουλί ελευθερώθηκε. Εκείνο ευθύς αμέσως πέταξε ψηλά κελαηδώντας τον τελευταίο του
88_
ΔΗΓΜΑ ΓΡΑΦΗΣ

σκοπό. Πέταξε προς τον ουρανό, προς το λαμπερό του φίλο και όσο ψηλότερα ανέβαινε,
τόσο λιγόστευε ο αέρας και πνιγόταν στην προσπάθειά του ν’ ανασάνει. Φτεροκοπούσε
τον λιγοστό αέρα που είχε απομείνει κάτω από τις φτερούγες του για να κερδίσει ώθηση
ενώ, παράλληλα, έπαιρνε μικρές ρουφηξιές με το ράμφος του για να γεμίσει τα
μικροσκοπικά του πνευμόνια. Έδωσε μια μεγάλη ώθηση και άλλη μια. Έπειτα και μια
τρίτη. Κοίταξε κάτω του. Η Γη είχε μετατραπεί σε μια τεράστια μπάλα και οι κάμποι και τα
βουνά, οι λίμνες και οι θάλασσες είχαν γίνει ένα μωσαϊκό. Αποθαύμασε τη θέα και με το
τελευταίο του απόθεμα δυνάμεων φτερούγισε μια τελευταία φορά ωθώντας το κορμάκι
του ακόμη πιο ψηλά, ώσπου έφτασε στο σημείο που ήταν ο γέρο-φίλος του και αγκάλιασε
τ’ αστέρι του ξεψυχώντας.
Από την ένωσή τους προέκυψε ένα ολόλαμπρο άστρο που δεν είχε πια να φοβηθεί την
αρρώστια των αστεριών, που ήταν απρόσβλητο από κάθε αρρώστια.
Έτσι ο Ουρανός έμεινε στη θέση του και η Γη γλίτωσε από τον αφανισμό. Από εκείνη
την εποχή κι έπειτα κι άλλα αστέρια ξετρύπωσαν σταδιακά στο θόλο και πλημμύρισαν και
πάλι με τη λάμψη τους τις έναστρες νύχτες μας. Οι άνθρωποι έπαψαν να φοβούνται τον
ερχομό του Τέλους και τα παιδιά ξανάδαν γλυκά όνειρα…
89_
Μια ντουζίνα και τρία διηγήματα

Ο Παναγιώτης Σιμιτσής γεννήθηκε στα Τρίκαλα Θεσσαλίας το Νοέμβριο
του 1978. Είναι Ιατρός και ειδικεύεται στην Καρδιολογία. Είναι μέλος της
Ελληνικής Εταιρείας Καρδιοαναπνευστικής Αναζωογόνησης και διδάσκει
σε σεμινάρια Βασικής και Εξειδικευμένης Αναζωογόνησης. Το 2002 έγραψε
ένα μυθιστόρημα που τιτλοφορείται “Χίμαιρας Εγκώμιον” και διατίθεται,
πλέον, δωρεάν στο διαδίκτυο υπό μορφή ιστολογίου, καθώς και διηγήματα
και παραμύθια για μεγάλους που είναι αναρτημένα στο προσωπικό του
ιστολόγιο με τίτλο “Panos Notebook”: http://panosnotes.blogspot.co m
90_
ΔΗΓΜΑ ΓΡΑΦΗΣ

Νικόλας Σμυρνάκης
Ένα «τώρα» με πολύ παρόν
ΚΥΡΙΟΣ ΛΑΚΗΣ ΠΟΤΕ ΔΕΝ ΚΑΤΑΦΕΡΝΕ ΝΑ ΤΕΛΕΙΩΣΕΙ τις ιστορίες του. Κι αυτή ήταν πάντα η
δυστυχία του. Σαρανταπέντε χρονών, έμοιαζε σχεδόν γέρος. Άσπρα ημίσκληρα
και αραιά γένια ήταν σπαρμένα εδώ και κει στα μάγουλα του. Το μυτερό πηγούνι του
σημάδευε μόνιμα το στήθος του, μια και είχε τη συνήθεια να κοιτά συνεχώς το έδαφος.
Άλλοτε μετρούσε τα πλακάκια στο δρόμο κι άλλοτε έσκυβε, απλά για να βολευτούν
καλύτερα οι σκέψεις μέσα στο μυαλό του. Κάθε μέρα, όπως όλοι οι άνθρωποι, έχανε και
μια μέρα από τη νιότη του. Μόνο που στον κύριο Λάκη, η διαφορά στο πρόσωπό του,
ακόμα κι αυτή της μίας ημέρας, ήταν λίγο πιο αισθητή. Ανθρώπους παρατηρητικούς
δίπλα του δεν είχε, αλλά ο πάντα ειλικρινής, γι’ αυτό και πολλές φορές ενοχλητικός φίλος
του, ο καθρέφτης του μπάνιου, σπάνια είχε έναν καλό λόγο να του πει κάθε πρωί που
ξυπνούσανε μαζί.
Ο
Βάθαιναν οι γραμμές του προσώπου του, γίνονταν πιο έντονα τα ζυγωματικά του, το
πρόσωπό του αποστεωνόταν αργά, κιτρίνιζαν τα μάγουλά κι άσπριζαν κι άλλο οι τρίχες
του. Παρ’ όλη την αισθητή στον ίδιο καθημερινή του μεταμόρφωση, ήταν απόλυτα
συμφιλιωμένος με την εμφάνισή του. Τα είχε βρει με τη φθορά θεωρώντας τη φυσικό
επακόλουθο της εξέλιξης. Δεν ενοχλούνταν με το χρόνο και το άδικο φέρσιμό του. Αν σ’
αυτή τη σχέση κάποιος είχε πρόβλημα, αυτός ήταν ο ίδιος ο χρόνος.
Ο κύριος Λάκης θεωρούσε τις μισές του ιστορίες καταπληκτικές, μα οι ημιτελείς
προθέσεις του έγιναν σιγά - σιγά στάση ζωής, σμιλεύοντας την κράση του. Όλα τα έκανε
στο περίπου. Ακόμα και το περίπου, στο περίπου το έκανε. Ένα «δε βαριέσαι», ένα «αύριο
θα», ακολουθούσε τις δυο από τις πέντε προτάσεις που ξεστόμιζε. Αυτές που ποτέ δεν
κατάφερε να βάλει σε μια σειρά ώστε να τελειώσει τις ιστορίες, που πάντα άφηνε πριν το
τέλος, κοντά σε κείνο το «περίπου» που μοιάζει με μέση. Και είχε ωραίες ιδέες ο κύριος
Λάκης.
Οι πράξεις του, μάλλον οι απραξίες του, δεν ήταν αποτέλεσμα μιας εγγενούς
αδιαφορίας γι’ αυτό που οι άνθρωποι αποκαλούν ουσία, αλλά ένας ανομολόγητος φόβος
91_
Μια ντουζίνα και τρία διηγήματα

για την αποτυχία. Με τις γυναίκες, για παράδειγμα, κατάφερνε να προβάλλει χιλιάδες
δικαιολογίες ώστε να μην τις ρίξει στο κρεβάτι, ενώ έκανε τα αδύνατα δυνατά για να
φτάσει ως αυτό.
Ο κύριος Λάκης - που έγραφε από είκοσι χρονών παιδί - αρκετά εμφανίσιμο και
καθόλου σκυφτό τότε - στερούσε από τις ιστορίες του, όπως ακριβώς και με τις γυναίκες,
την ολοκλήρωσή τους. Η ιδέα της αποτυχίας τον κατέτρεχε, σε κάθε κίνηση στη ζωή του, η
οποία πάντα ακολουθούνταν από μια ζωηρή ακινησία.
Του αρκούσε ότι θα ήταν καλός, αν… «Θα» και «αν». Να δυο λέξεις κλειδιά στη ζωή
του κυρίου Λάκη. Υπήρχε όμως κι άλλος ένας λόγος γι’ αυτή του την ιδιαιτερότητα. Η
έλλειψη υπομονής. Μόνο με την ιδέα του χρόνου τα είχε βρει και ανέμενε καρτερικά τις
επιδράσεις του. Ίσως γιατί δεν μπορούσε να κάνει αλλιώς. Για όλα τ’ άλλα ήταν τόσο
ανυπόμονος! Ούτε μια καραμέλα δεν κατάφερνε να γλύψει. Την κατάπινε ολόκληρη.
Στην περίπτωση του κυρίου Λάκη, η ανυπομονησία του συνδυαζόταν με μια έμφυτη
τάση οκνηρίας, με αποτέλεσμα να βιάζεται, όχι να τελειώσει, αλλά να βαρεθεί. Ήθελε να
ολοκληρώσει τις ιστορίες του, πριν τις ξεκινήσει και τις ολοκλήρωνε, αν όχι πριν τις
αρχίσει, εκεί κάπου στη μέση. Οι ήρωές του έμοιαζαν σταματημένοι στο χρόνο,
λογοτεχνικά αγάλματα με σπασμένες απ’ την αχρηστία αρθρώσεις.
Ίσως και η μέση… να είναι ένα τέλος. Θέλω να πω, η πρόταση «ο κύριος Λάκης δεν
τέλειωνε τις ιστορίες του, φτάνοντάς τις μόνο ως τη μέση», εμπεριέχει την έννοια του
ανολοκλήρωτου. Αλλά η φράση «ο κύριος Λάκης τέλειωνε τις ιστορίες του ακριβώς στη
μέση», ενώ έχει το ίδιο νόημα με την προηγούμενη, εμπεριέχει την έννοια της
ολοκλήρωσης. Γιατί, ίσως και η μέση… να είναι ένα τέλος.
Η παράξενη ιστορία που ακολουθεί είναι μια απ’ αυτές που έζησε ο ίδιος ο κύριος
Λάκης. Και βρισκόμαστε ακόμα στην αρχή της. Στα σαρανταπέντε του χρόνια πια, ένιωθε
τον εαυτό του να γερνά αφύσικα γρήγορα. Είχε όμως αποδεχτεί τη μοίρα του και δεν τον
απασχολούσε ιδιαίτερα η άκομψη και επιλεκτική συμπεριφορά του χρόνου. Ήλπιζε μόνο
όταν θα έρθει η ώρα του, να μην καταλάβει πόνο.
Και κάτι άλλο. Να προλάβει να απαντήσει σε ένα βασανιστικό ερώτημα, το οποίο ήταν
και το θέμα των περισσότερων ανολοκλήρωτων ιστοριών του. «Η έννοια του χρόνου
υπάρχει γιατί ο ήλιος κάνει την καθημερινή του βόλτα ή γιατί βρέθηκαν οι άνθρωποι να
τον μετράνε;».
92_
ΔΗΓΜΑ ΓΡΑΦΗΣ

Μια μέρα, κι ενώ καθόταν στο παλιό ξύλινο γραφείο του, πάνω στην καρέκλα με τη
σχισμένη δερμάτινη επένδυση, μονολόγησε σε μια κρίση αυτογνωσίας. «Πώς να καρτεράς
αυτό που δεν προσπαθείς; Με ποιο δικαίωμα; Περιμένω και το μόνο που καταφέρνω είναι
να περιμένω κι άλλο, γιατί το μόνο για το οποίο προσπαθώ είναι να μην προσπαθώ για
τίποτα, αν και τα πάντα περιμένω». Είχε ωραίες ιδέες ο κύριος Λάκης κι αυτό είναι κάτι
που δε σας έκρυψα απ’ την αρχή.
Ο μισοϊστοριογράφος, συνέχισε να μονολογεί. «Περιμένω και περιμένω.. Ποιος; Εγώ ο
ανυπόμονος. Ο χέστης δε λέω καλύτερα». Και τότε πήρε μία απόφαση. Να προσπαθήσει
λίγο παραπάνω μήπως και για πρώτη φορά κατάφερνε να τελειώσει μια ιστορία. Αυτή τη
φορά θα έδινε βάση μόνο στον προορισμό, φτάνει να ήταν τελικός. Αποφάσισε να
δοκιμάσει κάτι απλό. Θα έγραφε την ιστορία μια ημέρας, περιγράφοντας τι έζησε καθ’ όλη
τη διάρκειά της. Ίσως έτσι, η ολοκλήρωση που τόσο χρόνια περίμενε, να ερχόταν να τον
βρει, εκεί που δε θα το περίμενε.
Θα έγραφε την ιστορία του σε δύο δόσεις. Η πρώτη το μεσημέρι κι η δεύτερη το βράδυ.
Κατά το μεσημέρι, μετά απ’ την πρωινή βόλτα που αφορούσε την περισυλλογή στοιχείων,
έκατσε στο γραφείο της «μεσότητας», με το σημειωματάριο ανοιχτό. Από εκείνο το
γραφείο είχαν ξεκινήσει όλες οι μισές ιστορίες του.
Έγραψε: «Μια ανιαρή ημέρα». Ο τίτλος τού φάνηκε αρκετά ανιαρός και
ευχαριστημένος για την επιλογή του, ξεκίνησε να εξιστορεί την απλή καθημερινότητα ενός
απλού ανθρώπου που λεγόταν κύριος Λάκης και που είχε μια συνήθεια που τον
ακολουθούσε εδώ και χρόνια. Δεν ολοκλήρωνε ποτέ τις ιστορίες του. Θεώρησε χρέος του
να περιγράψει τον καθημερινό αυτόν κύριο, τη σχέση του με το χρόνο, τους λόγους που
άφηνε τις ιστορίες του παραπονεμένες και τους ήρωές του σαν παγωμένους σε μια
μετέωρη αιωνιότητα. Έπειτα, έγραψε για την απόφασή του να περιγράψει μια μέρα απ’ τη
ζωή του, με στόχο να ολοκληρώσει την πρώτη ιστορία του.
Περιέγραφε πως ξύπνησε πολύ νωρίς και βγήκε έξω από το σπίτι με ένα
σημειωματάριο στην εξωτερική τσέπη ενός παλιού, χρώματος γκρι, πουκαμίσου, για να
καταγράψει τις σημαντικές στιγμές μιας – ήλπιζε – ανιαρής ημέρας. Πήγε στη λαϊκή και
ψώνισε βιολογικές ντομάτες, πέντε ολόκληρα ευρώ το κιλό, αλλά που του φάνηκαν οι πιο
ζουμερές και κόκκινες ντομάτες που είχε δει ποτέ. Πήρε και μεγάλα πετροκέρασα –
93_
Μια ντουζίνα και τρία διηγήματα

βρισκόμαστε κι αυτό παρέλειψα να το αναφέρω αρχές Ιουνίου ενός έτους, ο
προσδιορισμός του οποίου δεν είναι εύκολη υπόθεση – κι ένα μεσαίου μεγέθους καρπούζι.
Μετά πέρασε απ’ το Πέραμα, χαιρέτησε τους παλιούς του γνωστούς απ’ την
ιχθυόσκαλα που δούλευε για δέκα συναπτά έτη, πριν πεθάνει ο άκληρος θείος του
Αριστομένης και του αφήσει ένα διώροφο στην Καστέλα. Έπειτα, ήπιε έναν καφέ στον
καφενέ του κυρίου Στέλιου και γύρισε σπίτι.
Μέσα στο λεωφορείο της επιστροφής σκεφτόταν πόσο ωραία θα ήταν να μπορούσε να
πάρει με το μέρος του το χρόνο, αξιοποιώντας περισσότερο τις στιγμές του κατά τη
διάρκεια της κάθε ημέρας.
Αυτά σκεφτόταν ο ήρωας του κυρίου Λάκη, αυτά σκεφτόταν κι ο ίδιος ο κύριος Λάκης,
ο ήρωας της δικιάς μας ιστορίας, που έχοντας πια φτάσει στο σπίτι της Καστέλας,
κατέγραφε τις σκέψεις του. Καθόταν τώρα στο γραφείο της «μεσότητας» κι έγραφε τις
τελευταίες αράδες του πρώτου μισού της ιστορίας του: «…Άλλωστε, τι νόημα έχει ο χρόνος
κι η ακούραστη πορεία του αν δεν τον εκμεταλλευόμαστε προς όφελός μας; Χρόνος
χαμένος, χρόνος νεκρός. Να πεθάνεις χρόνε, αν δε μ’ αγάπησες ποτέ..».
Ο κύριος Λάκης είχε ολοκληρώσει το πρώτο μισό του έργου του. Χαρούμενος, άφησε το
στυλό πάνω στο γραφείο και έστειλε το ενθουσιασμένο βλέμμα του απέναντι στον τοίχο,
να συναντήσει ένα μεγάλο ρολόι, το οποίο κρατούσε τα ηνία του χρόνου μέσα σε κείνο το
σπίτι, τα τελευταία τριάντα χρόνια.
Λατινικοί χαρακτήρες αντικαθιστούσαν επάξια μια ντουζίνα νούμερα. Το σκούρο
χρώμα της κορνίζας που πλαισίωνε το ρολόι πλημμυριζόταν από τα ξύλινα νερά μιας
ανοιχτόχρωμης απόχρωσης του καφέ. Κάθε φορά που το κοιτούσε νόμιζε ότι έβλεπε και
μια νέα γραμμή στο ξύλο της βελανιδιάς. Ήταν λες και πάλιωνε κι αυτό, κάθε στιγμή, μαζί
με τον κύριο Λάκη. Ο δείκτης των δευτερολέπτων κινούσε αργά προς το XII και ήταν θέμα
χρόνου, οπωσδήποτε θέμα χρόνου, να χτυπήσει ο παλιός αλλά πάντα αξιόπιστος
μηχανισμός τρεις φορές, όσες κι οι ώρες που είχαν περάσει από το μεσημέρι.
Στον τρίτο χτύπο του ρολογιού οι δείκτες πάγωσαν. Δηλαδή αυτός των δευτερολέπτων,
συμπαρασύροντας στην ακινησία και τους άλλους δύο. Αναγκαστικά. Ήταν τρεις ακριβώς
και μόλις είχε τελειώσει το πρώτο μισό από την εξιστόρηση των συμβάντων μιας μέρας
ανιαρής. Του φάνηκε πολύ ωραία σύμπτωση αυτή. Για λίγο σκέφτηκε να μην επέμβει στην
απόφαση του χρόνου να σταματήσει. Μα άλλα ρολόγια, είτε στο σπίτι του είτε πάνω του, ο
94_
ΔΗΓΜΑ ΓΡΑΦΗΣ

κύριος Λάκης δεν είχε. Το ρολόι εκείνο ήταν ο μόνος τρόπος για να νιώθει ότι ελέγχει με
κάποιο τρόπο τον χρόνο κι ότι δεν τρέχει προς το μέλλον με φρενήρεις, σχεδόν αφύσικους
ρυθμούς. Κάτι για το οποίο επισταμένα προσπαθούσε να τον πείσει ο πρωινός του
καθρέφτης. Γι’ αυτό και αναζήτησε τελικά, ένα ζευγάρι μπαταρίες. Αντικατέστησε τις
παλιές και… τίποτα.
Οι δείκτες ακίνητοι, αρνούνταν να δείξουν άλλη από την, όπως φαινόταν, αγαπημένη
τους ώρα. Λες και οι αρνητικοί πόλοι των δύο μπαταριών είχαν καταφέρει να επιβάλλουν
τις άχαρες διαθέσεις τους. Βέβαια, υπήρχε μια πιο απλή και πιθανή εξήγηση. Το ρολόι είχε
χαλάσει.
Ξαφνικά, ένα περίεργο συναίσθημα ανέμειξε τα κεράσια και το καρπούζι που είχε
δοκιμάσει νωρίτερα, δημιουργώντας μια ζουμερή ανακατωσούρα μέσα στο στομάχι του.
Πετάχτηκε στο παράθυρο του γραφείου της «μεσότητας», παραμέρισε της γρίλιες και είδε:
Αυτοκίνητα ακινητοποιημένα στη μέση του δρόμου, ανθρώπους ακίνητους σαν
εκθέματα ενός μεγάλου μουσείου κέρινων ομοιωμάτων, σύννεφα και καπνούς ασάλευτα
στον αέρα της πόλης να παραμένουν σε μόνιμους σχηματισμούς λες και στήνονταν
μπροστά σε φωτογραφικό φακό υψηλής ευκρίνειας, πουλιά και δέντρα να ποζάρουν,
μέρος μιας εικόνας ενός τεράστιου ζωγραφικού πίνακα. Η κοινή συνισταμένη όλων; Η
ακινησία. Το τοπίο ολόγυρά του χαμογελούσε ατάραχο μπροστά στο φακό του χρόνου,
βγάζοντας αναμνηστική φωτογραφία. Κι αυτό συνέβαινε τώρα. Δηλαδή στο «τώρα» του
κυρίου Λάκη, που για εμάς είναι ένα μακρινό «τότε». Εκτός κι αν θεωρήσουμε ότι αυτή η
σκηνή ακινησίας συνεχίστηκε ως το δικό μας «τώρα». Να πως ένα «τότε» κι ένα «τώρα»
μπορούν να μπλεχτούν τόσο, ώστε να καταλήξουν να μη ξεχωρίζουν το ένα απ’ το άλλο.
Όπως σας είπα και νωρίτερα, ο χρονικός προσδιορισμός αυτής της ιστορίας είναι ακόμα
και για μένα δύσκολη υπόθεση.
Και πώς να μην είναι όταν κάθε «πριν» προς αυτό το «τώρα» βάδιζε αλλά και γιατί –
ανήκουστο πράγματι – δεν υπήρχε μετά. Ο χρόνος κείτονταν νεκρός στο κρεβάτι του
σύμπαντος ή απλώς ξαπόσταινε αποκαμωμένος; Τι σημασία είχε; Συνέβαινε, συνέβαινε στ’
αλήθεια. Και ο κύριος Λάκης ήταν ο μόνος που βρισκόταν ακόμα σε κίνηση,
διαφεύγοντας από την ιερή αυτή ακολουθία που όλα τα παρέσερνε.
Ανάστατος και σιωπηλός, αποφάσισε να βγει στο δρόμο και να παρατηρήσει το
περίεργο, σχεδόν φοβιστικό αυτό φαινόμενο, από κοντά. Τόλμησε να αγγίξει μια γριούλα
95_
Μια ντουζίνα και τρία διηγήματα

στα εβδομήντα πέντε, στο δρόμο απέναντι από το σπίτι του. Ο χρόνος δεν άλλαξε τα
σχέδιά του, δεν άρχισε να κυλά ξαφνικά, όπως και είχε σταματήσει. Το χέρι της
ηλικιωμένης κυρίας έμενε στη θέση που το κατεύθυνε ο κύριος Λάκης. Η παράξενη αυτή
αρχιτεκτονική που έπαιρνε το ανθρώπινο σώμα στα χέρια του, τον έκανε να νιώθει ότι
είναι μέρος ενός συμπαντικού παιχνιδιού, μιας κοσμογονικής φάρσας που μετέτρεπε τους
ανθρώπους σε εύπλαστες μαριονέτες, σε πήλινα κατασκευάσματα. Το μυαλό του γύρισε
πίσω στη δημιουργία του κόσμου και στη θέση του Θεού, είδε τον εαυτό του. Η τελευταία
αυτή διαπεραστική σκέψη ταρακούνησε το μυαλό του και ένας θείος φόβος τον
συγκλόνισε.
Ο κύριος Λάκης δυσκολευόταν να αναγνωρίσει μια ένδειξη ζωής στα ακίνητα έμβια
όντα. Άνθρωποι σε ανισόρροπες θέσεις, ένας γάτος ακινητοποιημένος στη διαδρομή προς
την κορυφή ενός φράχτη, πουλιά σφηνωμένα στον αέρα, δέντρα σαν ζωγραφισμένα σε
γκρίζο φόντο... όλα του φαίνονταν κενά. Σαν να είχαν εκπνεύσει όλη τη ζωή τους μέσα σε
ένα δευτερόλεπτο, με το τρίτο χτύπημα του ρολογιού.
Έτρεξε – όσο του επέτρεπαν οι ασθενικές κλειδώσεις του – πίσω στο σπίτι της Καστέλας,
σαν να του είχε ξαφνικά ανατεθεί μια βαρυσήμαντη αποστολή. Έκατσε στο γραφείο της
μεσότητας κι αναζήτησε τις τελευταίες προτάσεις της ημιτελούς ιστορίας του. «…Άλλωστε,
τι νόημα έχει ο χρόνος και η ακούραστη πορεία του αν δεν τον εκμεταλλευόμαστε προς
όφελός μας; Χρόνος χαμένος, χρόνος νεκρός. Να πεθάνεις χρόνε αν δε μ’ αγάπησες
ποτέ..». Μια τρελή ιδέα του πέρασε απ’ το μυαλό. Ότι γράφοντας τις τελευταίες λέξεις της
μισής ιστορίας του είχε, με κάποιον ακατανόητο τρόπο, προκαλέσει αυτό το αφύσικο
φαινόμενο. Είχε σκοτώσει το χρόνο.
Αυτή η ιδέα τού φάνηκε ακόμα πιο τρελή από τα γεγονότα που βίωνε τα τελευταία
λεπτά. Μη με ρωτάτε πόσα ήταν αυτά. Ακόμα και να ήθελα, δε θα μπορούσα να τα
υπολογίσω, χωρίς ταυτόχρονα να κατηγορηθώ ως αναξιόπιστος ή ακόμα ως ψεύτης.
Τελικά, η έννοια του χρόνου υπάρχει γιατί ο ήλιος κάνει την καθημερινή του βόλτα ή
γιατί βρέθηκαν οι άνθρωποι να τον μετράνε;
Καθόλου αόριστο και πολύ σαφές είχε γίνει για τον κύριο Λάκη το γεγονός ότι είχε
άθελά του καταφέρει να διακόψει τη φρενήρη πορεία του χρόνου στο άπειρο και τώρα –
ένα τώρα που διαρκούσε ώρα τώρα – έπρεπε με κάποιον τρόπο να επανορθώσει. Πήρε το
στυλό και αναζήτησε μια άμεση λύση στο πρόβλημα του σύμπαντος.
96_
ΔΗΓΜΑ ΓΡΑΦΗΣ

Άλλαξε παράγραφο και έγραψε: «Ο χρόνος άρχισε πάλι να κυλά σε φυσιολογικούς
ρυθμούς». Άρπαξε βιαστικά τις κόλλες με τη μισή ιστορία, το στυλό με το οποίο την είχε
γράψει και τα κλείδωσε στο τρίτο από πάνω, συρτάρι του γραφείου του.
Μέρες μετά, σε ένα τετράδιο αυτή τη φορά κι όχι στις γνωστές λευκές του κόλλες, με
ένα νέο στυλό, έδινε τίτλο σε μια νέα ιστορία που ξεκινούσε. «Το δεύτερο μισό μιας
ανιαρής ημέρας». Αλλά αυτή η ιστορία δεν αφορά τη σημερινή μας αφήγηση, καθώς ούτε
ο κύριος Λάκης, ούτε οι ήρωές του δε βιάζονται πια να τελειώσουν τις μισές τους ιστορίες.
Μετά την εμπειρία τους κατάλαβαν, σχεδόν ταυτόχρονα μπορώ να πω, ότι οι μισές
ιστορίες τους δεν έχουν να ζηλέψουν σε τίποτα αυτές που δήθεν φέρουν την υπογραφή της
ολοκλήρωσης, ειδικά σε έναν κόσμο φτιαγμένο να βιάζεται να τελειώσει το οτιδήποτε,
μήπως κι έτσι ξεγελάσει ή έστω προλάβει τη φθορά. Δε βιάζονται πια, γιατί κατάλαβαν ότι
η μέση μπορεί να είναι ένα τέλος, ένα τέλος που δεν έχει ανάγκη το άλλο του μισό για να
ολοκληρωθεί ή να τελειώσει.
«Το δεύτερο μισό μιας ανιαρής ημέρας», ο τίτλος της νέας ιστορίας που δε γράφτηκε
ποτέ, μια και ο κύριος Λάκης δεν απειλείται πια απ’ τον χρόνο και το αδυσώπητο
συνεπακόλουθό του, τη φθορά. Κι όσο περνάει η ώρα – αν είναι κάτι τέτοιο εφικτό –
μέλλον και παρελθόν μοιάζουν τόσο στο παρόν, που ο χρόνος σηκώνει τα χέρια ψηλά.
Γιατί όταν έχεις χρόνο, απ’ τον ίδιο το Χρόνο πιο πολύ, δεν μπορεί παρά να τ’ αφήνεις
όλα για αργότερα. Όλα, όπως και τις μισές ιστορίες που γράφουν οι ήρωες των ηρώων
σου. Άλλωστε, το «αργότερα», δεν είναι παρά μια ακόμη έκφραση του «τώρα» και η μέση,
εκτός από τέλος, μπορεί να γίνει αφετηρία μιας νέας αρχής.
Κι όλα αυτά τα σκέφτομαι τούτη την ώρα. Τούτη την ώρα που δεν είναι άλλη από τις
τρεις ακριβώς. Και γι’ αυτό μπορώ να σας διαβεβαιώσω. Κι ας έχει περάσει καιρός από τις
τρεις ακριβώς ως τώρα, τρεις ακριβώς ακόμα παραμένει η ώρα ετούτη, ώρες, μέρες, ίσως
και χρόνια τώρα.
97_
Μια ντουζίνα και τρία διηγήματα

Ο Νικόλας Σμυρνάκης γεννήθηκε το 1982 και κατάγεται από το Ηράκλειο Κρήτης.
Στα δύο του βρέθηκε στη Γερμανία στην πόλη Schweinfurt (Γουρουνούπολη), η οποία
επηρέασε καταλυτικά την προσωπικότητά του. Σπούδασε οικονομικά στην Αθήνα και
μετά από 7 χρόνια φοιτητικής φαγούρας, επέστρεψε στο Ηράκλειο, στο οποίο και
εργάζεται σαν καθηγητής. Αρθρογραφεί στην εφημερίδα πόλης Monitor. Το 2008
έγραψε μια σειρά ποιημάτων με τον κατατοπιστικό τίτλο «Μουσικές Πατρίδες
Παντού» που παρουσιάστηκαν μεταφρασμένα σε Βιβλιοθήκη του Στρασβούργου. Έχει
υπάρξει τραπεζικός υπάλληλος, χορευτής, διαφημιστής, υπεύθυνος σύνταξης,
ραδιοφωνικός παραγωγός. Πάσχει από διαγνωσμένη σύγχυση ρόλων και επιδίδεται
καθημερινά στις ασκήσεις ψυχοθεραπείας: «σκέφτομαι και γράφω, γράφω, ξαναγράφω». Το 2009 έλαβε χαριστικά
έπαινο Ποίησης σε Παγκρήτιο διαγωνισμό και το «Κελαινώ» βραβείο μυθιστορήματος (μέρος της θεραπείας).
[ nsmyrnakis @ gmail. com]
98_
ΔΗΓΜΑ ΓΡΑΦΗΣ

Γιάννης Φαρσάρης
“Δ.Ε.Κ.Α.”
Ο ΚΕΦΑΛΙ ΤΟΥ ΗΤΑΝ ΛΙΓΟ ΒΑΡΥ ΑΠΌ ΤΟ ΑΛΚΟΟΛ, βρισκόταν όμως σε μια υπέροχη διάθεση.
Γύρισε και κοίταξε το πανέμορφο – προσφάτως εστεμμένο στα καλλιστεία –
κατάξανθο πλάσμα που είχε αποκοιμηθεί δίπλα του στον καναπέ και χαμογέλασε. «Έχω
την ομορφότερη γυναίκα στην Ελλάδα, αλλά την αξίζω», μονολόγησε αυτάρεσκα και έσυρε τα
διάσημα πόδια του ως το ψυγείο για μια μπύρα. Μόλις είχαν γυρίσει από τον ολονύχτιο
πανηγυρικό εορτασμό της κατάκτησης του πρωταθλήματος. Εκείνος, ως αρχηγός, δεν
άφησε στιγμή από τα χέρια του την κούπα και τα μπουζούκια σείστηκαν όταν τραγούδησε
– παράφωνα, χωρίς κανείς να ενοχληθεί – τον ύμνο της περήφανης ομάδας του.
Τ
Ακούμπησε το στέρνο του στο πάσο της κουζίνας και κατέβασε, με περίσσιο στυλ, μια
τεράστια γουλιά από το μπουκάλι. Ήταν κουρασμένος, μα ήξερε πως η υπερένταση δεν θα
τον άφηνε να κοιμηθεί. Τα μάτια του γυάλιζαν στο ημίφως από ικανοποίηση. Είχε μόλις
περάσει με φόρα τη στροφή των τριάντα και όλα του τα όνειρα είχαν εκπληρωθεί. Δεν
πρέπει να υπήρχε Έλληνας που να μην ήξερε το επίθετό του – αρχηγός στη μεγαλύτερη
ελληνική ομάδα και στην εθνική ήταν, αλίμονο. Δέος, θαυμασμός και υστερία συνόδευαν
την κάθε του εμφάνιση και μερικά εκατομμύρια ευρώ στον λογαριασμό του τεμπέλιαζαν
μέχρι νεοτέρας.
Βόλεψε την πλάτη του δίπλα στο εικοσάχρονο κορμί και άρχισε να διαβάζει τα
δεκάδες μηνύματα στο κινητό του. Συγχαρητήρια και θαυμασμός από όλους: παλιούς
συμμαθητές απ’ το χωριό, συμπαίκτες σε προηγούμενες ομάδες, επώνυμους από κάθε χώρο
που συναναστρεφόταν, γυναίκες που μοιράστηκε νύχτες μαζί τους. Έκλεισε τα μάτια κι
ένιωσε πλήρης, όσο ποτέ στη ζωή του.
Άνοιξε την τηλεόραση μήπως καταφέρει ν’ αποκοιμηθεί. Έπεσε πάνω στις πρωινές
ειδήσεις. Κόσμος στους δρόμους, πύρινες αναταραχές, κυβέρνηση παραπαίουσα,
κοινωνικό αδιέξοδο. Η ψυχή του μάγκωσε από τα απελπισμένα βλέμματα και
συμμερίστηκε το θυμό τους. Ήταν λαϊκό παιδί στην καταγωγή, με πατέρα χειρωνάκτη,
άσχετα αν οι τρίπλες τού γέμισαν τις τσέπες ως τα δισέγγονα. Έπαιξε λίγο με το
99_
Μια ντουζίνα και τρία διηγήματα

τηλεκοντρόλ στα υπόλοιπα κανάλια, καθώς στον δικό του κόσμο των προπονήσεων και
των αγώνων δεν είχε πάρει χαμπάρι. Κόσμο έβλεπε μόνο στις εξέδρες των γηπέδων,
εφημερίδες διάβαζε μόνο αθλητικές, στην τηλεόραση έβλεπε μόνο ματς και αστυνομικές
σειρές και στα μέρη που σύχναζε τα φθηνότερα παπούτσια κόστιζαν ενάμιση βασικό.
Άφησε την τηλεόραση να παίζει και βγήκε ξυπόλητος και κακόκεφος στο μπαλκόνι.
Είχε γνωρίσει από πρώτο χέρι τις αντιδράσεις της μάζας: το χειροκρότημα και το
γιουχάισμα, την αποθέωση και το βρισίδι, τον παράδεισο και τα τάρταρα. Ήταν λαϊκός
ήρωας κι είχε μάθει να τρέφεται και ν’ αναπνέει από τις διαθέσεις του πλήθους. Τον είχε
αγγίξει η λαϊκή δυσαρέσκεια και η αναζήτηση ηγέτη να εκφράσει τα όνειρα και τις ελπίδες
ενός ολόκληρου έθνους. Σήμερα στην απονομή του πρωταθλήματος τον αποθέωνε όλη η
χώρα, πέρυσι όμως όλοι οι παίκτες έτρεχαν να κρυφτούν μετά την ήττα από τον αιώνιο
αντίπαλο, που σήμαινε χαμένο πρωτάθλημα. Κι εκεί ήταν που έδειξε χαρακτήρα νικητή:
Βγήκε μπροστά στα κανάλια για συνεντεύξεις, συναντήθηκε με τους οπαδούς και
υποσχέθηκε τη μεγάλη επιστροφή στο θρόνο. Σήκωσε στις πλάτες του μερικά εκατομμύρια
πικραμένων μαζί με την αποψινή κούπα. Γεννημένος ηγέτης, αυτό ήταν και το
παραδέχονταν ακόμα και οι αντίπαλοί του.
Καιρό τώρα είχε αρχίσει να σκέφτεται το μέλλον της καριέρας του, την επόμενη μέρα
της ζωής του μακριά από τα γήπεδα. Προπονητής δεν ήθελε να γίνει, καθώς ούτε ταλέντο
είχε, ούτε τα βολτ της ηλεκτρικής καρέκλας άντεχε. Όταν πήρε μεταγραφή στην τωρινή
του ομάδα, ο τότε αρχηγός τον πήρε υπό την προστασία του και λίγο καιρό αργότερα τον
αποχαιρέτησε με μια συμβουλή: “Να φύγεις από την ενεργό δράση με το κεφάλι ψηλά,
μην ξεπέσεις λεβεντόγερος σε ομάδες Β’ και Γ’ Εθνικής”. Κι αυτό είχε σκοπό να κάνει.
Την ώρα ακριβώς που ξημέρωνε, εκεί στο μπαλκόνι με την υπέροχη θέα, πήρε τη
μεγάλη απόφαση. Ήταν η μέρα που όλες οι εφημερίδες θα είχαν πρωτοσέλιδη τη
φωτογραφία του να σηκώνει την κούπα. Αναζήτησε το κινητό του και πήρε τον κολλητό
του φίλο και προσωπικό μάνατζερ που εμπιστευόταν απόλυτα. Μετά από αλλεπάλληλες
προσπάθειες κατάφερε να τον ξυπνήσει.
«Ξέρω ότι κοιμάσαι, είναι όμως τεράστια ανάγκη να έρθεις τώρα αμέσως στο σπίτι μου», τον
γκάζωσε για τα καλά, καθώς δεν ήθελε να χάσει στιγμή. Σήκωσε την αγαπημένη του στα
χέρια να τη μεταφέρει στο κρεβάτι, έφτιαξε έναν δυνατό καφέ και κάθισε στο μπαλκόνι να
100_
ΔΗΓΜΑ ΓΡΑΦΗΣ

απολαύσει το ξημέρωμα. Η δροσιά της αυγής χάιδευε τα αξύριστα μάγουλά του και τον
ξεχείλιζε ευφορία.
Μισή ώρα αργότερα, δύο άνδρες και δύο κούπες καφέ κάθονταν απέναντι, με μια
περίεργη επισημότητα να σκεπάζει την ατμόσφαιρα.
«Πήρα μια απόφαση σήμερα το πρωί και θέλω τη βοήθειά σου. Είδα στις ειδήσεις πως ο κόσμος
έχει βγει στους δρόμους εξαθλιωμένος και μουντζώνει τους πολιτικούς. Ο λαός χρειάζεται ηγέτη να
πιστέψει και νομίζω πως ήρθε η ώρα να βγούμε μπροστά. Θα φτιάξουμε ένα κόμμα, θα μαζέψουμε
ανθρώπους που αγαπούν οι νέοι και θα κατέβουμε στις εκλογές. Τα χρόνια μου στο ποδόσφαιρο είναι
μετρημένα και ξέρεις καλά πόσο μ’ αρέσουν οι προκλήσεις». Τα μάτια του έκαιγαν από το πάθος,
καθώς ξεστόμιζε τ’ όνειρό του.
Ο μάνατζερ έμεινε για ώρα να τον κοιτά αμίλητος. Τη μέρα της μεγάλης δόξας τον είχε
ξυπνήσει χαράματα, δυο ώρες μετά τα επινίκια μπουζούκια, να του ανακοινώσει την
πρόθεσή του να ιδρύσει κόμμα.
«Το σκέφτηκες καλά αυτό που πας να κάνεις;», ήταν το μόνο που κατάφερε να ψιθυρίσει.
«Η ιδέα μου είναι απλή. Θα μαζέψω πέντε – δέκα προβεβλημένους φίλους και θα βγούμε στον
κόσμο. Τα κανάλια θα μας παίζουν μέρα – νύχτα και θα εκφράσουμε το όραμα μια νέας καθαρής
Ελλάδας, μακριά από τους πολιτικούς. Δεν χρειαζόμαστε ούτε γραφεία, ούτε τίποτα. Ένα όνομα, ένα
όμορφο σήμα και μερικές συγκεντρώσεις. Λεφτά έχουμε όλοι μας να ρίξουμε, κονομημένοι είμαστε,
οργάνωση θέλουμε μόνο και αυτό θα το αναλάβεις εσύ»
«Ποιους σκέφτεσαι να καλέσεις στο νέο κόμμα;», τον ρώτησε σκεφτικός.
«Ούτε έναν πολιτικό, ούτε έναν γιατρό – δικηγόρο – μηχανικό, μόνο ανθρώπους της show biz
που αγαπάει ο κόσμος. Μόνο εμείς μπορούμε να σώσουμε τη χώρα», του απάντησε με
αποφασιστικότητα.
«Δώσε μου είκοσι τέσσερις ώρες καιρό και θα σου φέρω έτοιμη την πρότασή μου», του ζήτησε ο
μάνατζερ και σηκώθηκε από την καρέκλα του.
Ένα πλατύ χαμόγελο σκέπασε τα κουρασμένα μάτια του αρχηγού, που σφάλισαν
μερικά λεπτά αργότερα σε έναν ύπνο γεμάτο πολύχρωμα όνειρα.
Ένα πανάκριβο λάπτοπ άνοιξε, ένα ακριβό τσιγάρο άναψε και η παρουσίαση ξεκίνησε
να προβάλλεται στην οθόνη το επόμενο πρωί.
101_
Μια ντουζίνα και τρία διηγήματα

«Καταρχήν για όνομα προτείνω το “Δ.Ε.Κ.Α.”, που τα αρχικά του σημαίνουν “Δημοκρατικό
Ενωτικό Κίνημα Αποφασισμένων”. Εσύ θα είσαι ο αρχηγός, στην πλάτη φορούσες το νούμερο 10,
και θεωρείσαι από τα καλύτερα δεκάρια που πέρασαν από τα ελληνικά γήπεδα. Ο κόσμος αναφερόταν
σε σένα ως “το δέκα το καλό”, που θα είναι και το κυρίαρχο σλόγκαν μας. Και τα τέσσερα συστατικά
του ονόματος είναι μελετημένα και εκφράζουν αυτό ακριβώς που θέλουμε. Κοινότυπες λέξεις,
φορεμένες, που όμως θα έχουν απήχηση στο θυμικό των ψηφοφόρων. Έμφαση θα δώσουμε στην
λέξη “Αποφασισμένοι”, δεν χρειάζεται να εξηγήσω γιατί, έχει βουίξει ο τόπος με τους
αναποφάσιστους.
»Χρειαζόμαστε μια δεκάδα επιφανών στελεχών πρώτης γραμμής, που να δίνει το στίγμα και το
χαρακτήρα της προσπάθειάς μας. Τα πρόσωπα θα τα διαλέξεις εσύ, εγώ σου προτείνω τις ιδιότητες:
Ποδοσφαιριστής, ηθοποιός, τραγουδιστής, συγγραφέας, τηλεοπτικός παρουσιαστής, μοντέλο,
blogger, σεφ, επιχειρηματίας και επιστήμονας.
»Το λογότυπο προτείνω να είναι ένα ανθρώπινο χέρι που θα σχηματίζει το σήμα της νίκης και το
χρώμα που θα μας χαρακτηρίζει θα είναι το πορτοκαλί. Το ιδρυτικό μανιφέστο αρχών και θέσεων θα
το ονομάσουμε “Δέκα εντολές” και θα δίνει ένα γενικό περίγραμμα των στόχων μας – θα το γράψω
εγώ μην ανησυχείς. Τέλος, χρειαζόμαστε έναν τεχνολογικά προηγμένο διαδικτυακό τόπο ως σημείο
αναφοράς, μιας και δεν θα έχουμε γραφεία. Έχω τους ανθρώπους να το αναλάβουν υπεύθυνα. Πώς
σου ακούγονται όλα αυτά;», ολοκλήρωσε θριαμβευτικά την πρότασή του ο μάνατζερ.
«Είσαι άψογος! Δεν είχα καμία αμφιβολία για τις οργανωτικές σου ικανότητες. Όταν γίνω
πρωθυπουργός, θα σε κάνω υπερ-υπουργό άνευ χαρτοφυλακίου», είπε πολύ σοβαρά, όσο σοβαρά
είχε πάρει και την όλη προσπάθεια.
«Όλο το μυστικό της επιτυχίας του κινήματός μας βρίσκεται στην επιλογή των πρωτοκλασάτων
στελεχών της δεκάδας. Έχω ετοιμάσει εδώ μερικές πρόχειρες λίστες για να επιλέξουμε», φώναξε
αποφασιστικά και άνοιξε ένα νέο αρχείο στον υπολογιστή.
Το επόμενο βράδυ, στην τραπεζαρία του σπιτιού του αρχηγού έντεκα καρέκλες
στρώθηκαν για τη μεγάλη συνάντηση, δέκα για τα στελέχη και μία για τον μάνατζερ. Τα
κινητά είχαν πάρει φωτιά σε καθεστώς άκρας μυστικότητας και οι εννιά μελετημένες
προσκλήσεις έγιναν μετά από πολύωρη επιλογή. Ένας – ένας άρχισαν να καταφτάνουν οι
διάσημοι καλεσμένοι, απορημένοι για την συνάντηση και ξαφνιασμένοι για τα υπόλοιπα
πρόσωπα που συναντούσαν. Αφού σερβιρίστηκε το προσεγμένο φαγητό και το πανάκριβο
κρασί, τα βλέμματα έπεσαν στον αρχηγό. Ο οραματικός του λόγος κράτησε ακριβώς τρία
102_
ΔΗΓΜΑ ΓΡΑΦΗΣ

τέταρτα, και τελειώνοντας, έξι στους εννιά καλεσμένους σηκώθηκαν όρθιοι να τον
χειροκροτήσουν. Καθόλου άσχημο ποσοστό. Δύο δήλωσαν πως είχαν προτάσεις από άλλα
κόμματα και ένας απέρριψε κατηγορηματικά την εμπλοκή του στην πολιτική. Όταν
άνοιξαν οι σαμπάνιες σε κλίμα ενθουσιασμού, οι έξι αυθόρμητα ανέλαβαν να
πειθαναγκάσουν τους τρεις αντιρρησίες. Τρεις ώρες αργότερα, και οι έντεκα
αγκαλιάστηκαν όπως οι ποδοσφαιριστές και έδωσαν τον όρκο της νίκης. Όταν έμειναν
μόνοι ο μάνατζερ με τον αρχηγό, συνόδεψαν το παλαιωμένο ουίσκυ με ένα κουβανέζικο
πούρο για να το γιορτάσουν.
Όλα τα τηλεοπτικά κανάλια διέκοψαν τη ροή του προγράμματός τους και συνδέθηκαν
με το Ζάππειο μέγαρο για να μεταδώσουν την ιδρυτική διακήρυξη του νέου κόμματος. Οι
Έλληνες καρφώθηκαν στους δέκτες για να παρακολουθήσουν τη νέα διαφορετική
πολιτική κίνηση. Μετά την ομιλία του αρχηγού, έγινε η παρουσίαση των υπόλοιπων εννέα
στελεχών σε κλίμα ενθουσιασμού. Άνθρωποι φωτογενείς και αγαπητοί – είδωλα του
κόσμου – χαμογελούσαν με αυτοπεποίθηση μπροστά στο φακό, εκφράζοντας τη νέα
ελπιδοφόρα πνοή στον πολιτικό στίβο. Όλη η χώρα είχε μείνει με το στόμα ανοικτό.
Ένας εξηντάρης με μακρύ άσπρο μαλλί και ένα ποτηράκι τσίπουρο στο χέρι,
παρακολουθούσε την εκδήλωση στη μικρή τρεμάμενη οθόνη του παλιού καφενείου. Είχε
φάει τα νιάτα του στους δρόμους και στα αμφιθέατρα να συζητά και να αγωνίζεται για
την ιδεολογία και το όραμα μιας δίκαιης κοινωνίας. Κάπνισε σκεφτικός τρία τσιγάρα
μέχρι να ολοκληρωθεί η παρουσίαση του νέου κόμματος κι έπειτα μούντζωσε την οθόνη
και με τα δυο του χέρια.
«Πάρτε δέκα, να μη σας τα χρωστάω φλώροι, που θα σώσετε εσείς τη χώρα!», φώναξε
υποτιμητικά.
Οι επτά από τους οκτώ θαμώνες του καφενείου γύρισαν και τον κοίταξαν ενοχλημένοι.
Ένας παππούς μόνο έπαιρνε έναν ηχηρό υπνάκο στη καρέκλα του, απέχοντας από τα
τεκταινόμενα. Ένιωσε τα βλέμματά τους απειλητικά πάνω του και σάστισε. Η πανηγυρική
επανεμφάνιση του αρχηγού στην οθόνη, τους έστρεψε ξανά στο γυαλί και ξέσπασαν σε
χειροκροτήματα.
103_
Μια ντουζίνα και τρία διηγήματα

Εκείνη ακριβώς τη στιγμή συνειδητοποίησε πως το νέο κόμμα θα γινόταν σύντομα
κυβέρνηση και ταράχτηκε. Σηκώθηκε όρθιος, πέταξε ένα τσαλακωμένο χαρτονόμισμα
πάνω στο τραπέζι και σύρθηκε προς την έξοδο.
«Εκεί που έχεσε η μεταπολίτευση, φύτρωσε το λάιφ στάιλ», μονολόγησε πικρά.
104_
ΔΗΓΜΑ ΓΡΑΦΗΣ

O Γιάννης Φαρσάρης γεννήθηκε στην Ιεράπετρα το 1973. Σπούδασε Επιστήμη
Υπολογιστών στο Πανεπιστήμιο Κρήτης και Εκπαίδευση Ενηλίκων στο Ελληνικό
Ανοικτό Πανεπιστήμιο. Ζει στο Ηράκλειο Κρήτης και εργάζεται ως Καθηγητής
Πληροφορικής. Το μυθιστόρημά του με τίτλο “Johnnie Society” και η συλλογή μικρών
ιστοριών “Εβδόμη Εσπερινή” διανέμονται ελεύθερα σε μορφή ψηφιακού βιβλίου στον
δικτυακό τόπο www.openbook.gr
105_
Μια ντουζίνα και τρία διηγήματα

Μιχάλης Χαραλαμπάκης
Πεθαίνεις μόνο μια φορά
Ν ΘΕΛΕΙΣ ΝΑ ΓΙΝΕΙ ΣΩΣΤΑ Η ΔΟΥΛΕΙΑ, θα κάνεις αυτό ακριβώς που σου λέω. Δε θα μιλάς,
δε θα ρωτάς, απλά θα ακολουθείς τις οδηγίες μου, σαν αυτά που σου λέω να είναι
οι Δέκα Εντολές και εγώ ο Θεός. Έτσι θέλω να με σκέφτεσαι, σαν τον Θεό και αν κάτι δεν
πάει καλά, να ξέρεις ότι θα το ξέρω, πριν καν σκεφτείς πώς να τα μπαλώσεις. Μπορείς να
με λες Θεό ναι, αλλά να ‘σαι βέβαιος ότι είμαι από εκείνους που δεν συγχωρούν.
Α
Στο φάκελο που θα βρεις στο πίσω κάθισμα του αυτοκινήτου σου, υπάρχουν
διευθύνσεις, ονόματα και οδηγίες. Το δικό σου το όνομα δεν χρειάζεται να το ξέρεις, θα
μπορούσε να είναι αριθμός, χρώμα ή κάποια ινδιάνικη ονομασία, χωρίς την παραμικρή
διαφορά. Έτσι και αλλιώς, ξέρεις ήδη ότι σε αυτό το παιχνίδι που εσύ ονομάζεις ζωή, τις
περισσότερες φορές το όνομα που κουβαλάς είναι κάποιο που σου δίνεται παρά κάποιο
που εσύ επιλέγεις, οπότε μην μπεις καν στον κόπο να συστηθείς, άσε τη μοίρα να παίξει το
δικό της παιχνίδι. Όλα τα άτομα που θα συναντήσεις στο δρόμο σου, έχουν λόγο που
υπάρχουν στο συγκεκριμένο μέρος την συγκεκριμένη στιγμή και αν δεν ήταν αυτά, θα
ήταν κάποια άλλα. Κάθε επιλογή που κάνεις την έχω κάνει εγώ πριν από σένα και αν
αρχίσεις να αυτοσχεδιάζεις, θα είναι επειδή εγώ θα σε έχω ωθήσει σε αυτό το σημείο.
Ξέρω ότι φοβάσαι. Αυτό διαχωρίζει εσένα από μένα, ο φόβος. Και αυτό αισθάνεσαι
τώρα που παίρνεις όλες αυτές τις οδηγίες, ένα συναίσθημα που κάνει τους παλμούς σου να
αυξάνονται και κάνει το ύφασμα που περιβάλλει το μέρος της καρδιάς σου να πάλλεται.
Όμως δεν έχεις επιλογή να μη φοβάσαι, δες το ως διαταγή ή ως ευλογία, ώστε απόψε να
νιώσεις πιο ζωντανός. Ο φόβος σου είναι αυτός που απόψε θα σου δίνει παλμό.
Θα ακολουθήσεις το αυτοκίνητο που προπορεύεται. Μην του ανάψεις τα φώτα αν
πηγαίνει σιγά, μην του κορνάρεις αν αργεί να ξεκινήσει στο φανάρι, κράτα μια απόσταση
και πάνω από όλα μην κάνεις τίποτα που θα τον κάνει να αλλάξει τον ρουν της διαδρομής
που έχει επιλέξει ή τον έχει επιλέξει για σήμερα και γίνε ο διπλανός κρίκος στην αλυσίδα:
Να μην μπορείς να πας πουθενά αν δεν πάει και εκείνος εκεί.
106_
ΔΗΓΜΑ ΓΡΑΦΗΣ

Η συνοικία στην οποία θα περιδιαβαίνει ο σιωπηλός σου συνοδοιπόρος θα είναι
κάποια στην οποία δεν έχεις πάει πρόσφατα, αλλά θα ‘ναι γνώριμο το ξένο τοπίο, όσο και
αν δεν θα μπορείς να θυμηθείς πότε ή αν έχεις ξαναβρεθεί εκεί. Το προπορευόμενο
αυτοκίνητο θα στρίψει σε ένα μικρό δρομάκι. Εσύ θα σβήσεις τα φώτα και θα
ακολουθήσεις από απόσταση. Ο τύπος θα κατέβει και θα μπει από μια μεταλλική πόρτα με
κόκκινο χρώμα, όπου η φωτεινή επιγραφή από νέον θα τρεμοσβήνει. Φτάνοντας πιο
κοντά, θα συνειδητοποιήσεις ότι η επιγραφή έχει σχεδόν σβήσει ολοκληρωτικά και τα
μόνα δύο γράμματα που δεν έχουν ακόμα πάρει την απόφαση να πεθάνουν είναι τα ίδια
με τα αρχικά του ονόματός σου και αυτό μάλλον φτάνει για να σιγουρευτείς: Είσαι στο
σωστό μέρος.
Θα προχωρήσεις μέσα και θα αντιληφθείς ότι είναι ένα μπαρ, σαν αυτά που βλέπεις
στις ταινίες με κάτι τύπους τελειωμένους που δε θα γύριζαν να κοιτάξουν ποιος μπήκε
μέσα, ούτε αν κράταγες πιστόλι στο οποίο βίδωνες γεμιστήρα φτιαγμένο από θόρυβο,
σημαδεύοντας με ύφος που δεν φέρει οίκτο, κορμιά που κείτονται γερμένα προς την
μπάρα. Θα παραγγείλεις ένα ποτό, οποιοδήποτε ποτό που είσαι σίγουρος ότι ο μπάρμαν
θα έχει εύκαιρο, χωρίς να χρειαστεί να μπεις σε διαδικασία συζήτησης μαζί του. Τα
κοκτέιλ απαγορεύονται, το ποτό που έπαιρνες πάντα για να εντυπωσιάσεις τις γκόμενες
επίσης, εδώ θα πιεις το πιο συνηθισμένο, απλό ποτό που θα χυθεί στο ποτήρι σου μόνο του,
χωρίς να κάνει τον παραμικρό θόρυβο και το οποίο δε θα κάνει την παρουσία σου
ξεχωριστή. Ο τύπος από το προπορευόμενο αυτοκίνητο θα κάθεται στην άλλη άκρη του
μπαρ και θα είναι και αυτός παράταιρη πινελιά όπως εσύ. Πριν προλάβεις να
αναρωτηθείς ποιος είναι αυτός και γιατί έπρεπε να τον συναντήσεις, θα σου κάνει νόημα
να πλησιάσεις.
Θα δυσκολευτείς λίγο να τον καταλάβεις στην αρχή, γιατί η φωνή του θα είναι μπάσα
και γερασμένη, ενώ η ανάσα του θα βρωμάει ταμπάκο, με τα επτά προηγούμενα τσιγάρα
του να έχουν πάρει διαφορετικές πόζες θανάτου στο τασάκι που θα έχει δίπλα στο ποτό
του. Οι λέξεις αρχικά θα βγαίνουν με δυσκολία και για άλλο ένα λόγο όμως. Γιατί αυτά
που θα σου πει δεν θα είναι εύκολο να τα πει κάποιος, αλλά θα δεις ότι μετά από τρία
ουίσκι θα έχει αποκτήσει τέτοια ευφράδεια και τέτοιο ειρμό, σαν να ήταν λέκτορας
πανεπιστημίου. Θα σου πει ότι για να είσαι εσύ εκεί αυτή τη στιγμή, ένας από τους δύο
σας θα πρέπει να είναι ήδη νεκρός, γιατί "η ζωή του ενός σημαίνει τον θάνατο του άλλου.
107_
Μια ντουζίνα και τρία διηγήματα

Αν εσύ είσαι ζωντανός, τότε εγώ που κουβαλάω το ίδιο όνομα, γεννήθηκα από την ίδια
μάνα, την ίδια ώρα και ημέρα θα πρέπει να είμαι νεκρός. Το μόνο που θα με έσωζε είναι
να είσαι εσύ νεκρός και να μην το ξέρεις". Ο κόσμος σου θα ταρακουνηθεί, θα
προσπαθήσεις άμεσα να σκεφτείς αν μπορεί να είναι αλήθεια αυτό που σου είπε, αν όντως
είσαι νεκρός ή αν μιλάς με κάποιον νεκρό και αν είσαι νεκρός και ο άλλος ζωντανός, πώς
το ζεις όλο αυτό, πώς μιλάς, πώς σκέφτεσαι, πώς νιώθεις συναισθήματα των ζωντανών. Οι
άμυνές σου δε θα σε αφήσουν να αφήσεις κάποιον άλλο στο βασίλειο των ζώντων και εσύ
να πας στο υπερπέραν και θα του πεις ότι μάλλον ήπιε πολύ και δεν ξέρει τι λέει.
Εκείνος θα συνεχίσει: "Θα πεθάνεις σε ένα φριχτό αυτοκινητιστικό ατύχημα. Μαζί σου
θα είναι και η γυναίκα σου και οι δύο σου κόρες που θα σωθούν γιατί η σύγκρουση θα
είναι πλαγιομετωπική από την θέση του οδηγού και μάντεψε ποιος θα οδηγάει. Όχι, δεν
θα δεις κανένα από ψηλά, όχι δεν θα μάθεις αν σε έκλαψαν και ποιοι στην κηδεία σου.
Όταν θα πεθάνεις, θα σημαίνει ότι πέθανες. Μαύρο, κενό, απόλυτο τίποτα και όλες τις
απορίες θα τις πάρεις μαζί σου στον τάφο. Όμως, μετά από χρόνο που δεν μετριέται και ο
οποίος δεν υπολογίζεται, θα επιστρέψεις. Θα θυμάσαι λίγα από το παρελθόν σου, αλλά θα
έχεις επίγνωση του παρόντος, στο οποίο θα συμβαίνει το εξής παράδοξο. Κάθε μέρα που
θα περνάει, θα γίνεσαι νεότερος. Σαν κάποιο περίεργο παιχνίδι, το οποίο θα μιμείται τη
ζωή, στο οποίο ξεκινάς γέρος ή πιο σωστά από το τέλος της κανονικής ζωής σου και
σταδιακά προχωράς, προς την αρχή. Δεν θα είναι όμως η ίδια η ζωή, η οποία θα
ξετυλίγεται αντίστροφα, αλλά η χρονική σειρά των πραγμάτων, όπου η κλεψύδρα που
άδειασε, γυρνώντας από την άλλη πλευρά αδειάζει για δεύτερη φορά, κάθε μέρα και πιο
πολύ, ξεκινώντας πλήρης ημερών ή αν θες κόκκων και σταδιακά αφανίζεται, φέρνοντας
όπως και στην κανονική ζωή, το τέλος πιο κοντά μέρα με τη μέρα, με μόνη διαφορά, ότι
ξεκινάς από την τελευταία σου υπαρκτή κατάσταση".
Η αίσθηση ότι ακούς πράγματα πολύπλοκα, θα εξισορροπηθεί από μια πιο δυνατή
αίσθηση ασφάλειας, ότι μπορείς να τον εμπιστευτείς, ότι δεν είναι τρελός που τα ήπιε και
άρχισε να λέει ό,τι του κατέβηκε στο κεφάλι, αλλά κάποιος που σου έχει πει πράγματα
ικανά να σου ταρακουνήσουν τον κόσμο, χωρίζοντας με μια σπαθιά το χρόνο σε πριν και
μετά από εκείνη ακριβώς την στιγμή.
Θα τον ρωτήσεις ποιος τον έφερε σε αυτό το μπαρ στη μέση του πουθενά και θα
αναγνωρίσεις τα σημάδια μου. Πως κάποιος του έκανε μια πρόταση που δεν μπορούσε να
108_
ΔΗΓΜΑ ΓΡΑΦΗΣ

αρνηθεί για να παίξει σε αυτό παιχνίδι που δεν ήξερε αν και κατά πόσο είναι παιχνίδι ή
αποστολή αυτοκτονίας, άλλα έχοντας ήδη πεθάνει μια φορά δεν είχε τίποτα να χάσει. Οι
κανόνες ήταν να πάρει το αυτοκίνητο, να περάσει από τον συγκεκριμένο δρόμο, να
βεβαιωθεί πως ένα λευκό σεντάν τον ακολουθεί, πως θα πρέπει να πάει από την παλιά
συνοικία, να περάσει από το μικρό δρομάκι και να μπει στο παλιό μπαρ από την πίσω
πόρτα με την ξεφτισμένη επιγραφή από νέον. Πως θα έπρεπε να μιλήσει σε κάποιον που
θα έμπαινε λίγο πιο μετά από αυτόν και πως θα τον καταλάβαινε γιατί κάτι θα του θύμιζε
η φυσιογνωμία του, ενώ κατέληξε…
"Μόνο τότε και εφόσον ακολουθούσα τις οδηγίες του κατά γράμμα, χωρίς να αλλάξω
τίποτα στο σχέδιο και στην προδιαγεγραμμένη ροή της ιστορίας, μόνο αν ακολουθούσα
την πορεία που μου δινόταν και η οποία ήταν η μόνη ασφαλής και όλα τα υπόλοιπα
θάνατος, τότε μόνο θα μπορούσα επιτέλους να δω ποιος ήμουν στην προηγούμενή μου
ζωή, να δω ότι εσύ είσαι αυτός που ήμουν πριν έρθω εδώ και ότι εσύ θα γίνεις αυτό που
είμαι εγώ όταν όλα τελειώσουν".
Θα συνειδητοποιήσεις ότι ο απέναντί σου είναι ο μελλοντικός σου εαυτός, το
αντεστραμμένο είδωλο της κλεψύδρας στην αντίθετη πλευρά του χρόνου και θα
αισθανθείς ένα νέο συναίσθημα, κάτι σαν μίγμα λύτρωσης μαζί με φόβο. Θα βάλεις το
χέρι σου στην τσέπη και θα βρεις ένα κομμάτι χαρτί με έξι λέξεις που θα διαβάσεις για
πρώτη φορά, από τις συνολικές επτακόσιες δώδεκα. "MHN ΦΟΒΑΣΑΙ, ΠΕΘΑΙΝΕΙΣ
ΜΟΝΟ ΜΙΑ ΦΟΡΑ".
109_
Μια ντουζίνα και τρία διηγήματα

Η πόλη και το τσιμέντο, οι άνθρωποι και οι ιστορίες τους, τα δίπολα και οι
αντιθέσεις, οι συμπτώσεις και οι εναλλακτικές πραγματικότητες, είναι
κάποια από τα πράγματα που εμπνέουν τον Μιχάλη Χαραλαμπάκη και
είναι κάποιες από τις θεματικές πάνω στις οποίες ξεδιπλώνει τον
συγγραφικό του λόγο, στον οποίο συνυπάρχουν η φαντασία, το χιούμορ
και οι διαρκείς ανατροπές της πλοκής και του ύφους. Κείμενα του
υπάρχουν στον διαδικτυακό του χώρο http :// urbanpoetic. wordpress. com
τον οποίο δημιούργησε το 2009, ενώ γράφει και στην εφημερίδα πόλης
Monitor του Ηρακλείου Κρήτης, όπου και γεννήθηκε πριν από 29 χρόνια.
110_
ΔΗΓΜΑ ΓΡΑΦΗΣ























Β’ΔΙΑΓΩΝΙΣΜΟΣ ΔΙΗΓΗΜΑΤΟΣ “ΣΤΕΛΙΟΣ ΞΕΦΛΟΥΔΑΣ”

Άννα Μαρία Παπαδάκη | Διονύσης Μαρίνος | Αργυρώ Μπαξεβάνου
Γιάννης Ρεμούνδος | Λιλή Γάτη | Ιορδάνης Κυριακίδης
Μίνως Σκουντάκης | Αχιλλέας Τριαντόγλου | Ελένη Χριστοφοράτου
Νταίζη Λεονάρδου | Πανίκος Παναγή (Παν–Παν) | Ηλίας Κοκκολιάδης
2_
ΕΓΚΛΗΜΑ ΣΤΟ ΧΩΡΙΟ

www.openbook.gr
Προοδευτικός Σύλλογος «Τα Καστέλλια»
Έγκλημα στο χωριό
12 ιστορίες μυστηρίου που ξεχώρισαν
στον Β’ Διαγωνισμό Διηγήματος “Στέλιος Ξεφλούδας”
Παρακαλούμε σκεφτείτε το περιβάλλον πριν εκτυπώσετε
3_
Β’ΔΙΑΓΩΝΙΣΜΟΣ ΔΙΗΓΗΜΑΤΟΣ “ΣΤΕΛΙΟΣ ΞΕΦΛΟΥΔΑΣ”

Έγκλημα στο χωριό - 12 ιστορίες μυστηρίου
Β’ Διαγωνισμός Διηγήματος “Στέλιος Ξεφλούδας”
ISBN 978-960-99990-7-6
2013
Προοδευτικός Σύλλογος «Τα Καστέλλια»
& Ανοικτή Βιβλιοθήκη OPENBOOK
Επιμέλεια έκδοσης:
Κώστας Στοφόρος [ http :// stoforos. blogspot. gr ]
Εικαστικά έργα εξωφύλλου:
Τριαντάφυλλος Ελευθερίου
Σχεδιασμός εξωφύλλου:
Λευτέρης Παναγουλόπουλος [ www. leftgraphic. gr ]
Η συλλογή Έγκλημα στο χωριό - 12 ιστορίες μυστηρίου που ξεχώρισαν στον Β’ Διαγωνισμό
Διηγήματος “Στέλιος Ξεφλούδας” διανέμεται ελεύθερα στο Διαδίκτυο σε μορφή
ψηφιακού βιβλίου με άδεια Creative Commons
[ Αναφορά δημιουργού - Μη Εμπορική Χρήση – Όχι παράγωγα έργα ]
4_
ΕΓΚΛΗΜΑ ΣΤΟ ΧΩΡΙΟ

ΠΡΟΛΟΓΟΣ
«…οι συνεχείς κίνδυνοι που μας περιμένουν μας γεννάν το φλογερό πόθο να μη
σταματήσουμε. Κι αρχίζουμε μια προέλαση μέσα στο φως, με τα μάτια γεμάτα όνειρα, με τα
χείλη που τρέμουν από τον πόθο να φιλήσουν τον ήλιο, με το κορμί που φρικιά σε κάθε
κίνησή του, από την επαφή αυτής της άγνωστης χαράς, όπως μια θάλασσα στο άγγισμα του
πρωινού ανέμου…»
Στέλιος Ξεφλούδας, Τα τετράδια του Παύλου Φωτεινού (1930)
Ο Προοδευτικός Σύλλογος «Τα Καστέλλια» προκήρυξε στις αρχές του 2011 τον
Β’ διαγωνισμό διηγήματος “Στέλιος Ξεφλούδας”.
Στόχοι του διαγωνισμού ήταν να προβληθεί το έργο του Καστελλιώτη
δημιουργού -που θεωρείται ο εισηγητής του εσωτερικού μονολόγου στην Ελληνική
λογοτεχνία- και παράλληλα να δοθεί η δυνατότητα ανάδειξης νέων συγγραφέων
μέσα από το διήγημα και το γραπτό λόγο.
Ο διαγωνισμός, απευθυνόταν σε όσους γράφουν στην ελληνική γλώσσα,
ανεξαρτήτως τόπου διαμονής και εθνικότητας χωρίς όριο ηλικίας. Οι υποψήφιοι
είχαν τη δυνατότητα συμμετοχής με ένα μόνο διήγημα το οποίο έπρεπε να μην έχει
δημοσιευθεί.
Ως θέμα του Β Διαγωνισμού επιλέχθηκε το «Έγκλημα στο χωριό»
Η ανακοίνωση των αποτελεσμάτων και η βράβευση έγιναν σε ειδική
πανηγυρική εκδήλωση η οποία πραγματοποιήθηκε την Παρασκευή 2 Δεκεμβρίου
του 2011 στο Πνευματικό Κέντρο Ρουμελιωτών στην Αθήνα.
Η υψηλή ποιότητα των συμμετοχών οδήγησε την Κριτική Επιτροπή να αυξήσει
τα διηγήματα που θα περιλαμβάνονταν στην Ανθολογία κι έτσι στο ψηφιακό
βιβλίο θα μπορέσετε να απολαύσετε 12 ιστορίες μυστηρίου.
5_
Β’ΔΙΑΓΩΝΙΣΜΟΣ ΔΙΗΓΗΜΑΤΟΣ “ΣΤΕΛΙΟΣ ΞΕΦΛΟΥΔΑΣ”

Τα μέλη της Κριτικής Επιτροπής του διαγωνισμού ήταν:
 Σέργιος Γκάκας – σκηνοθέτης/ συγγραφέας
 Φαίδων Θεοφίλου – ποιητής/ πεζογράφος
 Κώστας Στοφόρος – δημοσιογράφος/ συγγραφέας
 Κατερίνα Χαραλαμποπούλου – αρχιτέκτονας/ νικήτρια Α’ Διαγωνισμού Διηγήματος
“Στέλιος Ξεφλούδας”
 Δημήτρης Χαλατσάς – δικηγόρος/ συγγραφέας
- Οι οικονομικές δυσχέρειες καθυστέρησαν την έκδοση της Ανθολογίας. Ο
Σύλλογος μας θέλοντας να διατηρήσει την ανεξαρτησία του, βασίζεται μόνο στη
στήριξη των συγχωριανών μας, που όπως όλοι οι Έλληνες βιώνουν τις συνέπειες
της πρωτοφανούς κρίσης που πλήττει τη χώρα μας.
Ωστόσο, όπως βλέπετε, δεν το βάζουμε κάτω!
- Ήδη προκηρύχθηκε και ο Γ’ Διαγωνισμός Διηγήματος Στέλιος Ξεφλούδας με
θέμα: «Καπνός».
- Υπενθυμίζουμε ότι τα διηγήματα που βραβεύθηκαν στον Α’ Διαγωνισμό
Διηγήματος κυκλοφορούν από τις εκδόσεις Α/Συνέχεια σε βιβλίο με τίτλο
«Επιστροφή στο χωριό - 10 ιστορίες που ξεχώρισαν».
- Και σε αυτή την Ανθολογία, όπως και στην προηγούμενη οι πίνακες που κοσμούν
το εξώφυλλο είναι προσφορά του συμπατριώτη μας ζωγράφου Τριαντάφυλλου
Ελευθερίου.
6_
ΕΓΚΛΗΜΑ ΣΤΟ ΧΩΡΙΟ

ΤΑ ΒΡΑΒΕΙΑ - Β’ Διαγωνισμός Στέλιος Ξεφλούδας
Α’ Βραβείο
(με απόφαση της Κριτικής Επιτροπής απονεμήθηκε από κοινού)
- Άννα Μαρία Παπαδάκη Το φάντασμα
- Διονύσης Μαρίνος Βιολέτες, βιολέτες παντού
Β’ Βραβείο
- Αργυρώ Μπαξεβάνου Η Μυρσίνη μας
Γ’ Βραβείο
- Γιάννης Ρεμούνδος Ο θάνατος παραμονεύει
Βραβείο Γιώργης Χαλατσάς (απονέμεται σε διήγημα που έχει θέμα του τα Καστέλλια)
- Λιλή Γάτη Αθανασία
Έπαινοι
- Ιορδάνης Κυριακίδης Έγκλημα δίχως τιμωρία
- Μίνως Σκουντάκης Ιστορία πολέμου
- Αχιλλέας Τριαντόγλου Ο μύλος
- Ελένη Χριστοφοράτου Η άλλη
- Νταίζη Λεονάρδου Όταν το παρελθόν αποκαλύπτει
- Πανίκος Παναγή (Παν –Παν) Στην υγειά της
- Ηλίας Κοκκολιάδης Στο Τσακ
7_
Β’ΔΙΑΓΩΝΙΣΜΟΣ ΔΙΗΓΗΜΑΤΟΣ “ΣΤΕΛΙΟΣ ΞΕΦΛΟΥΔΑΣ”

Πέρα από τα διηγήματα που περιλαμβάνονται στην Ανθολογία, δόθηκαν
ακόμη έπαινοι και διακρίσεις σε 14 διηγήματα:
Έπαινοι
- Φίσκυλη Οδυσσεία Έγκλημα στο χωριό
- Σίλας Καρφάκης Η καφεκίτρινη ομπρέλα
- Δώρα Διέννη Ισούται με
- Αλέξανδρος Ακριτίδης Τα περιστέρια
Διακρίσεις:
- Στεφανία Βελδεμίρη Καπνός
- Ευστάθιος Γαϊτανίδης Αποκλείεται
- Χριστίνα Ιωαννίδου Το χωράφι με τα καλαμπόκια
- Μάγδα Ασημακοπούλου Το σοκολατένιο μωρό
- Σοφία Σωπασή Αθώο θύμα
- Παναγιώτης Θωμά Αίμα και κρασί
- Χρήστος Αρμάντο Γκέζος Καρδιές για φάγωμα
- Ελένη Αρτεμίου Φωτιάδου Κόκκινη μοίρα
- Εύα Αλεξοπούλου Στον κόκκινο αχυρώνα
- Μιχαήλ Βιδιαδάκης Ο κύκλος που κλείνει
8_
ΕΓΚΛΗΜΑ ΣΤΟ ΧΩΡΙΟ

Στέλιος Ξεφλούδας: Ένας μεγάλος άγνωστος *
“…Κάθε δημιούργημα που βγαίνει από τα χέρια ενός μυθιστοριογράφου έχει κάτι το
αυθαίρετο, είναι πιο κοντά στη δική του πραγματικότητα από κάθε άλλη πραγματικότητα. Δεν
μπορεί να δημιουργήσει κι’ αν ακόμα έχει τη μεγαλύτερη πείρα ζωής ένα πρόσωπο που να
μην έχει τίποτα από τον εαυτό του…”
Στ. Ξεφλούδας, 1955
Ο Προοδευτικός Σύλλογος Τα Καστέλλια, πέρα από την πλούσια δράση του
εκδίδει και την εφημερίδα Καστελλιώτικα Νέα ανελλιπώς από το 1963.
Από τις προτεραιότητες του Συλλόγου και της εφημερίδας ήταν πάντοτε η
ανάδειξη της ιστορίας και του πολιτισμού της περιοχής μας, που δυστυχώς ζει κάτω
από τη σκιά των μεταλλευτικών εταιριών. Τα πλούσια κοιτάσματα βωξίτη και η
ληστρική τους εκμετάλλευση, έχουν οδηγήσει τη Φωκίδα σε μαρασμό, ενώ στα
απάτητα βουνά της η οικολογική καταστροφή είναι τεράστια…
Όμως ας μη ξεφύγουμε από το θέμα…
Γνωρίζαμε λοιπόν, πως από το χωριό μας κατάγεται ο Στέλιος Ξεφλούδας. Αν
και υπήρξε εκ των ιδρυτών της περίφημης Σχολής της Θεσσαλονίκης, ελάχιστοι
είναι αυτοί που σήμερα τον γνωρίζουν.
Το πλούσιο συγγραφικό του έργο είναι μάλλον δυσεύρετο… Αν παρατηρήσετε
προσεκτικά την περίφημη φωτογραφία της «Γενιάς του 30», θα διαπιστώσετε ότι
είναι μάλλον ο μοναδικός που δεν θα αναγνωρίσετε!
Θελήσαμε, λοιπόν, να κάνουμε μια προσπάθεια, όχι μόνο για να τον
επανασυστήσουμε στο αναγνωστικό κοινό, αλλά και να δώσουμε ένα είδος
«συνέχειας» στο δρόμο, που ο ίδιος είχε ανοίξει ήδη από τη δεκαετία του ’30:
9_
Β’ΔΙΑΓΩΝΙΣΜΟΣ ΔΙΗΓΗΜΑΤΟΣ “ΣΤΕΛΙΟΣ ΞΕΦΛΟΥΔΑΣ”

Ο Στέλιος Ξεφλούδας υπήρξε ο εισηγητής του «εσωτερικού μονολόγου» στην
ελληνική λογοτεχνία. Ένας πρωτοπόρος!
«...Η αναζήτηση του άλλου, του νέου βασανίζει αιώνια τον αληθινό δημιουργό.
Δεν υπάρχουν όρια γι’ αυτόν. Άλλωστε χαρακτηριστικό των μεγάλων συγγραφέων
είναι η απομάκρυνση από τους καθιερωμένους τύπους και η δημιουργία των έργων
που ονομάζουμε πρότυπα….», γράφει ο ίδιος στο περίφημο δοκίμιό του για το
μυθιστόρημα *.
Έτσι, λοιπόν, αποφασίσαμε την προκήρυξη του Α’ διαγωνισμού διηγήματος
Στέλιος Ξεφλούδας. Ο διαγωνισμός, απευθυνόταν σε όσους γράφουν στην ελληνική
γλώσσα, ανεξαρτήτως τόπου διαμονής και εθνικότητας. Ως θέμα του Α’
Διαγωνισμού επιλέχθηκε Η επιστροφή στο χωριό, ενώ καθορίστηκε ότι η ανάπτυξη
του θα πρέπει να έχει τη μορφή «εσωτερικού μονολόγου».
Η επιτυχία του Α Διαγωνισμού και η έκδοση του βιβλίου «Επιστροφή στο χωριό
– δέκα ιστορίες που ξεχώρισαν», μας έδωσαν τη δύναμη να συνεχίσουμε. Έτσι
πραγματοποιήθηκε και ο Β’ Διαγωνισμός με θέμα «Έγκλημα στο χωριό», και το
ταξίδι συνεχίζεται με … «Καπνό»!
10_
ΕΓΚΛΗΜΑ ΣΤΟ ΧΩΡΙΟ

Ποιος ήταν ο Στέλιος Ξεφλούδας
Ο Στέλιος Ξεφλούδας γεννήθηκε στα Καστέλλια (πιθανότατα το 1899, αν και
υπάρχουν αντικρουόμενες απόψεις).
Ξεκινώντας τις φιλολογικές του σπουδές από την Αθήνα, θα βρεθεί στο Παρίσι
στη γόνιμη περίοδο του μεσοπολέμου και θα έρθει σε επαφή με τους υπερρεαλιστές.
Επιστρέφοντας το 1930, πηγαίνει στη Θεσσαλονίκη, για να εργαστεί ως καθηγητής
στη μέση εκπαίδευση. Την ίδια χρονιά εκδίδει Τα τετράδια του Παύλου Φωτεινού.
Ο Γιάννης Καρατζόγλου (περιοδικό ΔΙΑΒΑΖΩ, τεύχος 128, σελ. 36-43), τον θεωρεί
ως την απαρχή της πεζογραφίας της Θεσσαλονίκης, όπως υπήρξαν για την ποίηση
της τα Ρόδα της Μυρτάλης του Γιώργου Βαφόπουλου. Σε αντίθεση με την αθηναϊκή
γενιά του ’30 και το αστικό της μυθιστόρημα, ο Ξεφλούδας δεν δίνει σημασία στην
πλοκή, που μάλλον είναι ανύπαρκτη, αλλά στην έκφραση σκέψεων και
συναισθημάτων, σε μια αδιάκοπη ροή. Είναι ο περίφημος «εσωτερικός μονόλογος».
Σε γράμμα του στον Γιώργο Θεοτοκά, σημειώνει:
«…Θέλω να εκφράσω τις ψυχικές μου καταστάσεις τον τελευταίο καιρό που βρισκόμουνα
στο Παρίσι. Τη στάση της ψυχής μου, τις σκέψεις μου μπροστά σ’ όλους αυτούς τους
κόσμους που με γοήτευσαν. Όλες τις μεταπτώσεις, τις συγκινήσεις, τις ανακαλύψεις, τις
συναντήσεις, τις γνωριμίες…».
Το 1932, μετέχει στην έκδοση του πρώτου πολύ σημαντικού περιοδικού της
Θεσσαλονίκης, τις Μακεδονικές Ημέρες. Την ίδια χρονιά, εκδίδει αυτό που για
πολλούς θεωρείται το καλύτερο έργο του, την Εσωτερική Συμφωνία, μια ποιητική
αφήγηση χωρίς όρια ανάμεσα στο συνειδητό και το ασυνείδητο.
Γράφει στον Γιώργο Θεοτοκά στις 16 Απριλίου του 1931:
11_
Β’ΔΙΑΓΩΝΙΣΜΟΣ ΔΙΗΓΗΜΑΤΟΣ “ΣΤΕΛΙΟΣ ΞΕΦΛΟΥΔΑΣ”

«…Το νέο μου βιβλίο προχωρεί σιγά μα πάντως προχωρεί. Ύστερα εγώ δουλεύω πια από
μιαν ανάγκη. Βρίσκω μια καταφυγή στο γράψιμο, μια διέξοδο ακόμα και μια χαρά. Γι’ αυτό
κάθε μέρα παίρνω την πέννα και μουτζουρώνω το χαρτί. Τώρα να δούμε τι θα βγει.
Μυθιστόρημα; Όχι. Μου φαίνεται πως δεν θα γράψω ποτέ ένα μυθιστόρημα καλό...».
Κατά τη διάρκεια του ελληνοϊταλικού πολέμου, υπηρετεί ως αξιωματικός στο
μέτωπο και σημαδεύεται βαθιά, κάτι που θα φανεί και στο βιβλίο του Άνθρωποι
του μύθου - Τετράδια από τον πόλεμο της Αλβανίας, που κυκλοφόρησε το 1946 με
σχέδια του Α. Αστεριάδη. Το 1960, τιμάται με το Ά Κρατικό Βραβείο
Μυθιστορήματος για το Εσύ ο κύριος Χ κι ένας μικρός πρίγκιπας. Μέχρι το θάνατό
του (27 Νοεμβρίου 1984) εκδίδει πολλά ακόμη μυθιστορήματα, που θεωρούνται ως
πιο «βατά» για το ευρύ κοινό…
Το γεγονός είναι πως ο μοναχικός και πρωτοποριακός δρόμος, που άνοιξε ο
Στέλιος Ξεφλούδας και υπηρέτησε με συνέπεια σε όλη τη ζωή του, δεν του
εξασφάλισε τη φήμη που έχουν άλλοι –συχνά λιγότερο ταλαντούχοι-πεζογράφοι.
Οι περισσότεροι, που έμαθαν για το διαγωνισμό, μας έλεγαν: «Στέλιος Ξεφλούδας;
Ποιος είναι αυτός;» Ελπίζω να δώσαμε κάποια απάντηση.
ΥΓ. Κατά την παρουσίαση του βιβλίου του Α’ Διαγωνισμού, βρέθηκα στη
Θεσσαλονίκη. Η επίσκεψή μου στο Λευκό Πύργο όπου λειτουργεί μουσείο της
ιστορίας της Θεσσαλονίκης, μου επεφύλασσε μια μεγάλη έκπληξη:
Σε περίοπτη θέση, ένα μεγάλο ταμπλό για τις «Μακεδονικές Ημέρες» και
ξεχωριστή μνεία στον Στέλιο Ξεφλούδα!
Τα Καστέλλια, λοιπόν, μέσω του σημαντικού αυτού συμπατριώτη μας,
δεσπόζουν στον Λευκό Πύργο και στη Θεσσαλονίκη!
Εκεί μπορείτε να διαβάσετε κι ένα εξαιρετικό κείμενο του Ξεφλούδα που
συμπυκνώνει με μοναδικό τρόπο το πνεύμα της πόλης:
12_
ΕΓΚΛΗΜΑ ΣΤΟ ΧΩΡΙΟ

"... Σε μια πόλη βορεινή όπως η Θεσσαλονίκη με τα παλιά τείχη, που η ομίχλη κάποτε
γεμίζει τους ήσυχους δρόμους της, όλα νομίζεις πως ζουν πολλές φορές σε μια ατμόσφαιρα
ονείρου.
Στο ήσυχο λιμάνι της κάποια καράβια είναι έτοιμα να φύγουν μέσα στη μαγεία των
δειλινών της.
Παντού υπάρχει μια ψυχή γεμάτη ποίηση, μελαγχολία και σιωπή, όλα έχουν μια
εσωτερικότητα, ένα βάθος, ίσως κάποιο μυστικισμό είτε πλανιέσαι στους στενούς
λιθόστρωτους δρόμους των απάνω συνοικιών, είτε χαίρεσαι το απαλό φθινόπωρο στις
εξοχικές λεωφόρους, είτε σταματήσεις στις προκυμαίες αιχμάλωτος ενός δειλινού.
Σε ένα τέτοιο περιβάλλον η νεανική ψυχή βρίσκει άπειρες τροφές, βηματίζει ώρες πολλές
μέσα στ’ όνειρο, λατρεύει τη σιωπή και τη μελαγχολία, βυθίζεται σε μια ατμόσφαιρα βαρειά
από ποίηση, αναζητά την ψυχή του κόσμου..."
* Το κείμενο στην πρώτη του μορφή δημοσιεύτηκε στην εφημερίδα «Δρόμος της
Αριστεράς» (15/6/2010)
* Πολλά στοιχεία αντλήθηκαν από το κείμενο της Μαρίας Παλακτσόγλου,
Σκιές, αντικατοπτρισμοί και αναδίπλωση: Η μυθοπλαστική «περιπέτεια» του
Στέλιου Ξεφλούδα (2005).
* Το σύγχρονο μυθιστόρημα Δοκίμιο. Αθήνα, Ίκαρος, 1955.
Κώστας Στοφόρος
13_
Β’ΔΙΑΓΩΝΙΣΜΟΣ ΔΙΗΓΗΜΑΤΟΣ “ΣΤΕΛΙΟΣ ΞΕΦΛΟΥΔΑΣ”

12 ιστορίες μυστηρίου
14_
ΕΓΚΛΗΜΑ ΣΤΟ ΧΩΡΙΟ

Άννα Μαρία Παπαδάκη
Το φάντασμα
ΚΕΊΝΟ ΤΟ ΚΑΛΟΚΑΙΡΙ ΕΚΛΕΙΣΑ ΤΑ ΤΡΙΑΝΤΑ. Το ίδιο καλοκαίρι, ήρθε και ο διορισμός μου.
Τον δέχτηκα με ανακούφιση. Τόσα χρόνια, φροντιστήρια, φροντιστήρια,
κουράστηκα πια, ήθελα τη σιγουριά του δημοσίου. Με είχαν στείλει στην επαρχία,
σ’ ένα χωριό, που το Λύκειό του είχε ιδρυθεί πριν μερικά χρόνια. Δεν ήταν και
πολύ μακριά απ’ την πόλη μου, αλλά προτίμησα να μετακομίσω στο χωριό.
Άλλωστε, παιδιά, σκυλιά δεν είχα, για γυναίκα ούτε λόγος, κάτι σχέσεις της
πλάκας, με τους γονείς μου έμενα, κι από καιρό έψαχνα τρόπο να ξεφύγω.
Νοίκιασα ένα μικρό διαμέρισμα στο χωριό, η θάλασσα ήταν κοντά, έκανα τα
μπάνια μου στην αρχή, αφού ο χειμώνας αργεί να έρθει στον τόπο μας. Ήσυχα
μέρη, οι πιο πολλοί δουλεύουν στα χωράφια και στις οικοδομές, λίγα εμπορικά
καταστήματα, τα απαραίτητα καφενεία, μερικές καφετέριες κάπως πιο μοντέρνες,
σουβλατζίδικα, τέτοια πράγματα. Γρήγορα ανακάλυψα ότι η διασκέδαση των
περισσότερων εφήβων ήταν οι βόλτες με τα μηχανάκια και των μεγάλων το
καφενείο και τα στοιχήματα. Τους παρατηρούσα όπως ο επιστήμονας μελετά το
έντομο κάτω απ’ το μικροσκόπιο, ήταν για μένα κάτι που απλά παρουσίαζε
ανθρωπολογικό ενδιαφέρον, και δεν είχα καμία πρόθεση να αναμειχθώ μαζί τους.
Ε
Πρώτη Σεπτεμβρίου παρουσιάστηκα στο σχολείο. Όλοι με κοιτούσαν, «ο
καινούριος». Μια συνάδελφος, της ειδικότητάς μου, με πήρε υπό την προστασία
της. Πενηντάρα, παχουλή, φτιασιδωμένη, μάλλον με γλυκοκοίταζε, αλλά δεν της
έδωσα σημασία. Έπαιρνα τα φυλλάδια, την ύλη, τα βιβλία, ευχαριστούσα, όλα με
τυπικότητα.
Δέκα μέρες μετά ήρθαν κι οι μαθητές. Οι περισσότεροι παιδιά αγροτών και
οικοδόμων, είχαν περάσει τις διακοπές δουλεύοντας με τους γονείς τους. Και
προορίζονταν, τελειώνοντας το σχολείο, να συνεχίσουν να δουλεύουν μόνιμα πια
15_
Β’ΔΙΑΓΩΝΙΣΜΟΣ ΔΙΗΓΗΜΑΤΟΣ “ΣΤΕΛΙΟΣ ΞΕΦΛΟΥΔΑΣ”

με τους γονείς τους. Πολλοί είχαν και όνειρα για σπουδές, και μπορεί και να τα
κατάφερναν, δε με ένοιαζε. Ήμουν πια τριάντα χρονών, κουρασμένος απ’ τα
φροντιστήρια, ήξερα τι γίνεται γύρω μου, δεν μπήκα στο σχολείο με το όνειρο ν’
αλλάξω τον κόσμο.
Μπήκα στην πρώτη μου τάξη, μέχρι τότε μόνο σε τάξεις φροντιστηρίων
έμπαινα, και μάλιστα σε πόλεις. Δύσκολα πράγματα, αναγκάστηκα να φωνάξω,
απογοητεύτηκα απ’ την πρώτη ώρα. Οι πιο πολλοί μαθητές έκαναν χαβαλέ,
πετούσαν σαΐτες, τα κορίτσια χαζογελούσαν, δεν ήταν πιο ήρεμα απ’ τους
συμμαθητές τους.
Ένα κοριτσάκι μόνο καθόταν ήσυχο, κοιτούσε το θρανίο, αμίλητο. Κάποια
στιγμή έβγαλε ένα βιβλίο, είδα ήταν και ξενόγλωσσο, κι άρχισε να διαβάζει. Πήγα
κοντά της, «εσύ ποια είσαι» ρώτησα, με κοίταξε με σχεδόν κενό βλέμμα, είπε ένα
όνομα, έμοιαζε ολοκληρωτικά απούσα, έσκυψε αμέσως στο βιβλίο της. Η φασαρία
των άλλων μ’ ανάγκασε ν’ αρχίσω πάλι τις φωνές.
Στο διάλειμμα την ξαναείδα. Δεν ήταν πολύ ψηλή, ήταν, όμως, πολύ αδύνατη.
Μαλλιά μαύρα και ίσια, μακριά, βαμμένα ίσως, δεν ξέρω, έντονο μαύρο μολύβι
κάτω απ’ τα μάτια, απόρησα πώς δεν της έκαναν παρατήρηση, δέρμα κατάλευκο σε
αντίθεση με τη μαυρίλα των συμμαθητών της. Στεκόταν μόνη της, έμοιαζε απούσα.
Το βιβλίο στο χέρι, νευρικές κινήσεις, μήπως έπαιρνε ναρκωτικά;
Ρώτησα γι’ αυτήν, κι αυτά που έμαθα δεν ήταν και πολύ συνταρακτικά.
Πολύτεκνη προβληματική οικογένεια, οικονομικά προβλήματα, στρίγγλα μάνα,
τίποτα το πρωτόγνωρο. Τα συνηθισμένα.
Στο μάθημά μου δεν ήταν και πολύ καλή, απ’ ό,τι άκουσα, όμως, έγραφε ωραία,
διηγήματα, ποιήματα, ζωγράφιζε κιόλας, όλα, όμως, γεμάτα θάνατο, μαυρίλα,
φαντάσματα, ερειπωμένα σπίτια γεμάτα φωνές και ίσκιους. Κι αυτή γεμάτη
ίσκιους, ένα φάντασμα μόνιμης απουσίας.
Σιγά -σιγά άρχισα να τη νιώθω κάπως δικό μου άνθρωπο, παρ’ όλο που σπάνια
μου μιλούσε. Στα διαλείμματα έψαχνα να τη δω, από μακριά πάντα, ρωτούσα γι’
αυτήν στο σύλλογο, την είδα και στο δρόμο μερικές φορές, κάποτε και μ’ ένα
16_
ΕΓΚΛΗΜΑ ΣΤΟ ΧΩΡΙΟ

νεαρό, ασπρουλιάρη και ξανθό. Κάπως απογοητεύτηκα. Τη φανταζόμουν αέρινη κι
ανέγγιχτη, όπως πρέπει να είναι τα φαντάσματα. Παρά την παρουσία, όμως, του
νεαρού, άρχισα να τη σκέφτομαι. Φίλους δεν είχα στο χωριό, με τους συναδέλφους
δεν ταίριαξα, οι σχέσεις μας τυπικές, στην τάξη απλά προσπαθούσα να κρατήσω
την αξιοπρέπειά μου, πέρα απ’ το σχολείο άλλη δουλειά δεν είχα. Έβγαινα και
περπατούσα, καθόμουν σε κάποια απ’ τις λίγες καφετέριες για έναν καφέ, μετά
σπίτι, με τον υπολογιστή. Έψαξα να τη βρω στο facebook, σκέφτηκα να κάνω ένα
ψεύτικο προφίλ και να της παρουσιαστώ σα συνομήλικος, έτσι απλά για να τη
γνωρίσω, μήπως μπορέσω και καταλάβω τι κρύβει μέσα σ’ εκείνο το σιωπηλό,
θλιμμένο κεφαλάκι, αλλά δεν τη βρήκα πουθενά. Απουσίαζε κι από κει, σα
φάντασμα.
Στο σχολείο δεν προσπάθησα να της μιλήσω, ήξερα ότι δε θα μου μιλούσε, το
προσωπείο του καθηγητή δεν την άφηνε, όχι ότι την άφηνε η κοινή ηλικία με τους
συμμαθητές της, απλά την κοιτούσα από μακριά. Με τον καιρό άρχισε να γίνεται
κάτι σαν ιδέα στο μυαλό μου, κάτι το ιδανικό, το φευγαλέο και άπιαστο, κι ας
υπήρχε ο νεαρός, ο ασπρουλιάρης και ξανθός. Στο βαριεστημένο μυαλό μου
έμοιαζε κάπως σαν το απάτητο παρθένο δάσος, σαν την απρόσιτη βουνοκορφή,
κάτι, τέλος πάντων, που έπρεπε να κατακτήσω, να κατακτήσω με πόνο, με αίμα, όχι
απλά κι αφηρημένα, κι ας ήταν σαν ιδέα, εγώ ήθελα μια σάρκινη κατάκτηση, μια
πραγματική απόκτηση. Μου έγινε εμμονή. Τα μοναχικά μου βράδια τη
φανταζόμουν, κι ας ήταν κοκαλιάρα, κι ας είχε περίεργο βάδισμα, κι ας την έλεγαν
οι άλλοι «προβληματική» και «τρελλάρα». Αυτοί οι χαρακτηρισμοί με έκαναν να
τη νιώθω πιο δική μου, ισχυροποιούσαν το δέσιμο, αισθανόμουν ότι εγώ μόνο την
ήξερα, την ένιωθα, την καταλάβαινα, έτσι που την έβλεπα χαμένη, μόνη, σιωπηλή,
σαν ίσκιο και σα φάντασμα.
Ένα βράδι, είχαν αρχίσει πάλι οι ζέστες, το διαμέρισμα με έπνιγε. Τον
υπολογιστή τον βαρέθηκα, η τηλεόραση δεν είχε τίποτα, για διάβασμα δεν είχα
όρεξη. Είπα να βγω μια βόλτα με το αμάξι. Οι περισσότεροι δρόμοι έρημοι, μόνο
κάτι παιδιά σε μηχανές, μαθητές μου σίγουρα, τους προσπέρασα χωρίς να δώσω
17_
Β’ΔΙΑΓΩΝΙΣΜΟΣ ΔΙΗΓΗΜΑΤΟΣ “ΣΤΕΛΙΟΣ ΞΕΦΛΟΥΔΑΣ”

σημασία. Συνηθισμένο θέαμα στο χωριό, νεαροί σε μηχανές, να τριγυρίζουν
άσκοπα. Άλλωστε, κι εγώ άσκοπα τριγύριζα.
Σ’ ένα σκοτεινό δρόμο, μια μοναχική φιγούρα, μαυροντυμένη, κοκαλιάρικη, με
περίεργο βάδισμα, μου φάνηκε απίστευτο, δεν μπορούσα να πιστέψω την καλή μου
τύχη.
Σταμάτησα δίπλα της, «να σε πάω κάπου;», με κοίταξε με το κενό της βλέμμα,
σήκωσε τους ώμους, δεν της έκανε καμία διαφορά, είχε σταματήσει να περπατά,
αλλά γι’ αυτήν ήταν το ίδιο, δεν έκανε καμία κίνηση, ούτε για να προχωρήσει, ούτε
για να μπει στο αμάξι, απλά στεκόταν εκεί, και με κοιτούσε με το κενό της βλέμμα,
ένα φάντασμα στη σκοτεινιά του δρόμου.
Άνοιξα την πόρτα του συνοδηγού, «έλα, μπες μέσα, πού πηγαίνεις μόνη σου
νυχτιάτικα;», με κοίταξε και πάλι, ίσιωσε τη φούστα της, έκανε την κίνηση, μπήκε
στο αμάξι. Δεν πίστευα την καλή μου τύχη. Προσπάθησα ν’ ανοίξω συζήτηση, δε
μιλούσε. Τη ρώτησα πού πήγαινε τέτοια ώρα ολομόναχη, τη ρώτησα πώς τα πάει με
τα άλλα μαθήματα στο σχολείο, απλά σήκωνε τους ώμους. Παραιτήθηκα, άλλωστε
προτιμούσα τη σιωπή της. Δεν τη ρώτησα πού έμενε, πού να την πάω, κι εκείνη δε
μου είπε. Έμοιαζε και πάλι απούσα με τη σιωπή της και με τους ίσκιους της, αλλά
εκείνο το βράδι, μέσα στο μικρό μου αμάξι, ήταν παρούσα, έντονα, κραυγαλέα,
σχεδόν επώδυνα παρούσα, την ένιωθα στο πετσί μου, ένιωθα τη σιωπή της να
ουρλιάζει, ένιωθα τους ίσκιους της να με πλακώνουν, ένιωθα το σώμα της,
κοκαλιάρικο, ατσούμπαλο, μαυροντυμένο, για μια φορά σάρκινα παρόν.
Την πήγα σε κάτι χωράφια. Δε διαμαρτυρήθηκε. Δε ρώτησε πού πάμε. Δεν
έμοιαζε καν να καταλαβαίνει πού είναι. Παρούσα και απούσα.
Σταμάτησα, γύρω τριγύρω σιωπή, σκοτάδι, κάθισα αμήχανος για λίγο, ένιωθα
το κορμί μου να καίει, τα χέρια μου έτρεμαν, δεν ήμουν εγώ, ήμουν κάποιος άλλος,
εγώ απλός θεατής μιας φτηνής ταινίας, αναγνώστης λαϊκού μυθιστορήματος, αυτή
ακίνητη δίπλα μου, δεν ήξερα πού ήμουν, δεν ήξερα τι ήθελα, άπλωσα το χέρι και
της χάιδεψα τα γόνατα, όπως πρόβαλλαν, εκτυφλωτικά λευκά, μέσα στο μαύρο της
φούστας και στο μαύρο της νύχτας, δεν αντέδρασε, ανέβηκα λίγο πιο πάνω, ένιωθα
18_
ΕΓΚΛΗΜΑ ΣΤΟ ΧΩΡΙΟ

τον αέρα μου να σώνεται, ένιωθα έναν φρικτό φόβο γι’ αυτό που θα γινόταν σε
λίγο, η καρδιά μου είχε αυτονομηθεί και με ξεκούφαινε με την άγρια μουσική της,
ανέβηκα κι άλλο, σήκωσα τη φούστα, τυφλώθηκα απ’ το λευκό και το μαύρο, ήμουν
πιόνι σε μια παρτίδα σκάκι χαμένη απ’ την αρχή, έκλεισα τα μάτια, είδα τους
γονείς μου, το σπίτι μας, το σχολείο, την παχουλή πενηντάρα συνάδελφο, τους
άτακτους μαθητές μου, την αυλή, είδα ένα κορίτσι μαυροντυμένο, λευκό και
κοκαλιάρικο, μ’ ένα βιβλίο στο χέρι και το νοστάλγησα, ένιωσα ένα άγριο κύμα
πόθου γι’ αυτό το πλάσμα του ονείρου, και τότε άνοιξα τα μάτια, και τότε το
φεγγάρι ξεπρόβαλε ξαφνικά πίσω απ’ το σύννεφο που το έκρυβε, και στο φως του,
ασημένιο σαν ψευδαίσθηση, είδα μια φευγαλέα λάμψη, είδα το μαχαίρι, ένιωσα το
μαχαίρι, ένιωσα τον πόνο, κάτι ζεστό να τρέχει και δεν ήξερα αν ήταν έρωτας ή
αίμα αυτό που έβγαινε από μέσα μου, και πάλι πόνος, άγριος και γλυκός, είδα τα
μάτια της στο φεγγάρι, κι αυτή τη φορά δεν ήταν άδεια, είχαν κάτι μέσα τους, κάτι
όχι πια ανθρώπινο, κάτι που δεν μπορούσα να το προσδιορίσω, κάτι από όνειρο κι
από θάνατο, κάτι γλυκά θανατερό, κάτι σα μάτια λύκου ή δολοφόνου, αυτά τα
μάτια είχαν πια γεμίσει με κάτι που δεν ήξερα τι είναι, ούτε και θα μάθαινα ποτέ
μου, είχε τελειώσει ο χρόνος, ο χρόνος μου τελείωνε, δε φοβόμουν, δεν ήξερα, αυτή
ήταν εκεί, παρούσα πια ολοκληρωτικά, σα φάντασμα παρούσα, με κοιτούσε, είχε
μεταμορφωθεί, ένα κορίτσι μαυροντυμένο, λευκό και κοκαλιάρικο, στο χέρι δεν
κρατούσε πια βιβλίο αλλά μαχαίρι, δεν πρόσεξα τη διαφορά, μου φάνηκε το ίδιο,
ένα κορίτσι λευκό, κάτι συνέβη, ο αέρας σωνόταν, το φεγγάρι κρύφτηκε πάλι,
κοίταξα τα μάτια της, γεμάτα απ’ αυτό το άγνωστο, το μη ανθρώπινο, τα μάτια του
λύκου, τα μάτια του φόβου, τα μάτια του θανάτου, κι έπειτα σκοτάδι, σκοτάδι,
σκοτάδι, και ήμουν πια νεκρός.
19_
Β’ΔΙΑΓΩΝΙΣΜΟΣ ΔΙΗΓΗΜΑΤΟΣ “ΣΤΕΛΙΟΣ ΞΕΦΛΟΥΔΑΣ”

Διονύσης Μαρίνος
Βιολέτες, βιολέτες παντού
Ο ΟΝΟΜΑ ΜΟΥ. Η ΨΕΥΤΙΚΗ ΑΡΜΑΤΩΣΙΑ ΜΟΥ. Όταν γεννήθηκα, ο πατέρας απαίτησε
να ακουστεί το όνομα του παππού μου. Έτσι προέκυψε το Άλκης. Το επίθετο
ήρθε μετά και κόλλησε σαν βδέλλα. Μαραγκός.
Τ
Το σύνολο, όμως, ποτέ δεν έδωσε μια συνεκτική ύλη στη ζωή μου.
Είναι που όλοι με φωνάζουν Βιολέτα.
Όσο ζούσα κανείς δεν νοιάστηκε για το πραγματικό μου όνομα που σφάδαζε
κάτω από την άκομψη φορεσιά του αντρικού φερσίματος. Δεν τους πήρε καιρό να
το ξεθάψουν τώρα που τους βλέπω από κάτω προς τα πάνω σαν αγριεμένο χορτάρι
που πιάνει ένα εκατοστό γης για να ξαπλώσει και έχει μόνιμα ένα κυματιστό ρίγος
σαν χαμόγελο πικρό στις άκρες του φύλλου του.
Τώρα όλοι με θυμούνται ως Άλκη αλλά μέσα τους ξέρουν πως τούτο δω το
όνομα είναι ένα σπλαχνικό ψέμα που λένε στον εαυτό τους από το φόβο μην
κολλήσουν το κουσούρι.
Για να ξορκίσουν το μίασμα που κρυφογελάει έξω από την πόρτα τους.
Τους βλέπω να περνούν έξω από το σπίτι μου, σπάνια το κάνουν μόνο όταν ο
δρόμος για τα χωράφια τούς βγάζει τη ψυχή και η ανηφοριά μοιάζει με
παραγεμισμένο φρύδι, μόνο τότε αποφασίζουν να κόψουν απόσταση με οξυμμένη
δυσθυμία στα μάτια σαν να μην θέλουν να δουν, αλλά βλέπουν. Τα σκληρά
δύσπιστα μάτια τους, πόσο τα ξέρω, και εκείνα τα πεισματάρικα πηγούνια που στη
βάση τους φυτρώνουν τόπους -τόπους αυταρχικά γένια, σκληρές ίνες σχοινιού, από
τον ήλιο και το χώμα. Πρόσωπα άδεια, σφαλιστά με πρόκες που άνοιγαν διάπλατα
και πετάγονταν κατά πάνω μου όταν περνούσα από την πλατεία του χωριού,
20_
ΕΓΚΛΗΜΑ ΣΤΟ ΧΩΡΙΟ

πάντα βράδυ για να με χάψει το σκοτάδι στη κοιλιά του, και έγδυναν τα βήματά
μου και η σκιά μου τους έκανε να αναμαλλιάζουν από το μίσος.
Τώρα που πλέον είμαι γι' αυτούς μια μακρινή αιχμηρή ανάμνηση, περνούν
βιαστικοί από το σπίτι μου που έχει μείνει ένας συφοριασμένος σκελετός όλο πλίθες
και σπασμένα ξύλα και συνεχίζουν το δρόμο τους κάνοντας τσιγάρο στη μνήμη
μου.
Δεν θυμάμαι ποιος μου κόλλησε το παρωνύμιο. Μπορεί να ήταν ο γιος του
παπά Νεκτάριου. Ίσως και ο ξάδερφος του πατέρας μου, εκείνο το στρυφνό άντερο
με την ηλεκτρισμένη δυσωδία που έβγαζε το κορμί του κάθε φορά που σε ζύγωνε
να σου μιλήσει. «Βιολέτα, είσαι μια Βιολέτα», μου φώναζαν με νοσηρή συστολή,
ήθελαν και δεν ήθελαν να με πειράξουν, τότε κι εγώ κατέβαζα το κεφάλι φούσκωνε
ο σβέρκος μου από καυτή ανατριχίλα και περπατούσα μετρώντας τα βήματά μου
για να μην πέσω. Στο τέλος έπεφτα, γέμισε το στόμα χώμα πικρό, ανεξίτηλο έφτανε
μέχρι το φάρυγγα και ακόμα πιο μέσα. Όλος μια γροθιά ξερό καστανό χώμα που
έκανε τα χείλη μου να μορφάζουν από τη σιχασιά και το μυαλό να τρέμει σαν το
ψάρι καθώς άκουγα τα λιπαρά τους στόματα να μου φωνάζουν «Βιολέτα, που είσαι
βρε Βιολέτα;».
Για καιρό με έσωζε η πάνδημη σιωπή του σπιτιού μου. Χειροπιαστή σιωπή,
πρησμένη σαν σκόνη που κοιμόταν πάνω στα ξεφτισμένα έπιπλα της μάνας, στο
τραπέζι που τρώγαμε, στην αποθήκη που άφηνε ο πατέρας τα εργαλεία του. Μια
σιωπή με απόκοσμη διαπερατότητα που αγκάλιαζε σπλαχνικά όσους περνούσαν το
κατώφλι μας. Ήταν γαλήνια εκεί, κανείς δεν τρόμαζε από φωνές, τα βλέμματα ήταν
υπολογισμένα, άηχα, σηκωνόσουν από το κρεβάτι και ήταν σαν να είχες
ανασκάψει από βαθύ λάκκο ένα παλιό σώμα που απλώς ήθελε να περπατήσει δύο
μέτρα για να ξεμουδιάσει. Που και που ο πατέρας, ένας άντρας ευθυτενής και
γκρίζος μέχρι το μεδούλι, ίδιος με τα άσπρα μαλλιά του, με κοιτούσε ώρες
ολόκληρες με ανημποριά να ποτίζω τις γλάστρες, να φροντίζω τα λουλούδια, να
κάθομαι πάνω από τις βιολέτες της μάνας μου και να μιλάω μαζί τους, ναι να
μιλάω σε μια γλώσσα δικιά μας μυστική. Τότε λοιπόν σηκωνόταν από τη
21_
Β’ΔΙΑΓΩΝΙΣΜΟΣ ΔΙΗΓΗΜΑΤΟΣ “ΣΤΕΛΙΟΣ ΞΕΦΛΟΥΔΑΣ”

πολυθρόνα του, μια κουνιστή κατασκευή από κέδρο που έμοιαζε με θρονί
ξεπεσμένου άρχοντα, ερχόταν κοντά μου αφήνοντας στον αέρα ένοχους
αναστεναγμούς και με έκαιγε με το παρακλητικό του βλέμμα.
«Άστα βρε Άλκη μου τα λουλούδια τα γάτσιασες», μου έλεγε τόσο γλυκά που η
ανάσα του μόλις και κρατούσε τον ιστό της συνδεδεμένο. Εξατμιζόταν με το που
έβγαινε από το στόμα του. Ήθελε και άλλα να μου πει, το ήξερα το έβλεπα στα
μάτια του, στην ανέκφραστη νωθρότητα του προσώπου του, αλλά τα κρατούσε
μέσα του, τα σφράγιζε σαν να ήταν ανόσιες σκέψεις που δεν του έπρεπαν. Μια
φορά μόνο με ρώτησε, «γιατί ειδικά τις βιολέτες;», αλλά στη συνέχεια κόμπιασε,
μέτρησε τις λέξεις του μια προς μια και τις βρήκε λάθος.
Ένα δικό του ασυγχώρητο λάθος.
Κι ύστερα πλανιόταν ξανά ησυχία μέσα στο σπίτι και μια ιδέα οι τοίχοι
ξάνθιζαν από το πνιγμένο ηλιόφως που ερχόταν καλπάζοντας από τα ανοιχτά
παράθυρα, πέρα μακριά από τη ράχη του βουνού ερχόταν, αφήνοντας μηχανικές
αντανακλάσεις πάνω στα κορμιά μας. Και τότε ούτε και εγώ αποφάσιζα να του
μιλήσω και ας ήθελα να του πω πολλά.
Δεν το ήθελα το κορμί του. Να το εκδικηθώ ήθελα. Τη δυσαρμονία μου να
κρύψω, αυτά τα ρόδινα χέρια που παράδερναν στα μεριά μου σαν μαραμένα
κλωνάρια και τους στρογγυλούς μου γοφούς που μαρτυρούσαν ξεδιάντροπα τη
λικνιστή μου σκιά. Όλα πάνω μου τα εχθρευόμουν αλλά και γύρω μου το ίδιο.
Μόνο τις βιολέτες κρατούσα στην αγκαλιά μου με λεπταίσθητο πάθος σαν να έβαζα
στον κόρφο μου το ακριβό άρωμα μιας γυναίκας, το ίδιο της το δέρμα λες και
φιλούσα πονετικά. Αλλά γιατί να λέω ψέματα στον εαυτό μου, ειδικά τώρα που έχω
πεθάνει και κανείς δεν θα βρεθεί να με κατηγορήσει; Ποτέ δεν είχα αγγίξει γυναίκα
κι ας ήμουν ροδαλός σαν καινούργιο σύννεφο και από την πέτσα μου έβγαινε μια
θαλπωρή βανίλιας. Δεν τις ήθελα τις γυναίκες. Όταν οι φίλοι μου τα βράδια
ποδοκροτούσαν τα ανήσυχα τακούνια τους πάνω στον κακόηχο δρόμο της
Ελπίδας, στο τελευταίο άκρο της πόλης πίσω από το παλιό δημαρχείο, εύθυμοι και
22_
ΕΓΚΛΗΜΑ ΣΤΟ ΧΩΡΙΟ

ξαναμμένοι με την παθητικότητα του πληρωμένου έρωτα στο αίμα, εγώ καθόμουν
στο μετόχι του πατέρα και έπλεκα με το μυαλό μου στεφάνια αντρικών μπράτσων
να με γυροφέρνουν. Έφερνα με το νου μου χείλια βουβά να με αγγίζουν και γύρω
μου οι βιολέτες να ανθίζουν γλυκά σαν να είχε δημιουργηθεί μια εξαίσια ψυχική
συγχορδία μέσα μου και γύρω μου και στο τέλος με έπαιρναν τα κλάματα.
Και όσο θυμάμαι ότι όλα ξεκίνησαν με το μαστίγιο της κρυφής ηδονής να με
χτυπάει κατάστηθα, έτσι σαν ζώο που δέχεται στωικά το βάρος της παλάμης του
αφεντικού του, τόσο τα αναφιλητά φουσκώνουν μέσα μου και ξεχύνονται.
Γιατί έτσι ξεκίνησαν όλα.
Με την αυγή ενός καλοκαιριού να απορροφάει τα χρώματα της νύχτας και εμείς
αγκαλιασμένοι σφιχτά, με τις σκληρές πανοπλίες των αντρικών μας δερμάτων να
ενώνονται αξεδιάλυτα. Να κοιτάμε πέρα μακριά τα βουνά που έκρυβαν το χωριό
μας, άπραγοι πλέον από τη φλόγωση του ίμερου.
Εμείς.
Εγώ δηλαδή και ο ξάδερφος του πατέρας μου, ο Τάκης, που αργότερα με έβλεπε
στην πλατεία καθώς περνούσα και με βρασμένη φωνή φώναζε καταπάνω μου, «Έϊ
Βιολέτα για πού το ‘βαλες;».
Αυτός πρέπει να με βάφτισε έτσι και έκτοτε ακολούθησαν όλοι το παράδειγμά
του.
Τότε, όμως, εκείνο ακριβώς το πρωινό μού λιμάριζε την πλάτη με τα γαμψά
γερακίσια νύχια του και το σκληρό χνούδι της ανάσα του διαπερνούσε το λαιμό
μου σαν να μην είχε βαρύτητα. Και ήταν όλα καλά καμωμένα και οικεία σαν τη
σιωπή του σπιτιού μου. Ένιωθα πάνω στο κορμί του τους νοτισμένους σβώλους του
χώματος να αχνίζουν και να πρήζονται σαν κάτι καινούργιο να έβγαινε μέσα από
τη γη. Κάτι νέο και όμορφο. Ένα λουλούδι, που προβάλλοντας το κεφαλάκι του
στον κρύο άνεμο, ζητιάνευε λίγο νερό για να ξυπνήσει μέσα του η ζωή.
Έτσι ξύπνησα κι εγώ.
Μέσα στην αγκαλιά ξεραμένων σάλιων, σε βάτα ψηλά που μας έκρυβαν από το
φως και στη δική του απειλητική φωνή που έτριζε στο αυτί μου. «Μην τολμήσεις
23_
Β’ΔΙΑΓΩΝΙΣΜΟΣ ΔΙΗΓΗΜΑΤΟΣ “ΣΤΕΛΙΟΣ ΞΕΦΛΟΥΔΑΣ”

και μιλήσεις σε κανέναν γιατί σε έσφαξα». Μου έπιασε το μούτρο και το
τσαλάκωσε, «Ακούς, ρε χαμίνι; Τσιμουδιά γιατί σε σκότωσα». Οι βολβοί των
ματιών του ήταν πεταμένοι έξω από την κούρμπα τους, ένας βαθύς ρόγχος τον
έκανε να δείχνει απόκοσμος. Τι να έκανα; Δεν μίλησα, ούτε και το είχα σκοπό να το
κάνω. Αφέθηκα σε αυτή την κυνική απόλαυση, την απαγορευμένη θωπεία που
κατέληγε μέρα με τη μέρα σε σπαράγματα κραυγών πόνου και σε έναν ακατάσχετο
χείμαρρο από γροθιές και βρισιές και ταπεινώσεις που δεχόμουν βασανιστικά και
σιωπηλά. Για κάθε φιλί υπήρχε το ακριβές αντίτιμο του εξευτελισμού. Για κάθε
κρυφό αγκάλιασμα, μια κλωτσιά σφιχτή και σιδερένια καρφωνόταν στα πλευρά
μου για να με επαναφέρει στον κόσμο της σκληρής πραγματικότητας. Η ηδονή να
έχει γίνει αδερφός με τον πόνο. Ο οίκτος με την προσμονή.
Αλλά δεν μίλησα. Δεν έβγαλα άχνα. Μόνο στις βιολέτες μου μιλούσα με εκείνη
τη κρυπτική δική μας γλώσσα. Εκείνος, όμως, άρχισε να λέει διάφορα. Στην αρχή
δεν έδωσα σημασία. Πήγε και μίλησε στον πατέρα μου. Απαίτησε να βγούμε από το
σπίτι εγώ και η μάνα. «Να μιλήσουν οι άντρες», είπε ξεδιάντροπα. Είπα μέσα μου,
«το κάνει για να μην καρφωθούμε», αλλά εκείνος έβαζε ένα - ένα τα καρφιά στο
σώμα μου και με έλιωνε από τον πόνο. «Πρόσεχε το μικρό, κάπου έχει μπλέξει»,
είπε στον πατέρα μου που τον κοιτούσε απορημένος.
«Τι εννοείς; Τι ξέρεις; Αν είναι κάτι που ξέρεις να το πεις τώρα», του απάντησε
εκείνος ξερά και αδιάφορα.
«Δεν ξέρω τίποτα, αλλά στο χωριό λένε…».
«Στο χωριό λένε πολλά, δεν δίνω σημασία στις κουβέντες. Έχεις κάτι να μου
πεις;», τον διέκοψε ο πατέρας.
Τότε ο Τάκης σηκώθηκε φουρκισμένος, ξαναμμένος και από το καπέλο του
έσταζε ιδρώτας ξινός και πρασινωπός σαν χολή. Το φόρεσε στραβά στο κεφάλι του
σαν να έδειχνε κάτι στον πατέρα μου. Σαν να υπονοούσε κάτι αδιόρατο.
«Σου λέω μόνο να τον προσέχεις, τίποτα περισσότερο».
Άρχισε να ψιθυρίζει το χωριό πίσω από την πλάτη μου. Κάθε φορά που
περνούσα από την πλατεία άκουγα πίσω μου τα πνιχτά γέλια και τους γοερούς
24_
ΕΓΚΛΗΜΑ ΣΤΟ ΧΩΡΙΟ

ψιθύρους να με ακολουθούν σαν βήματα βγαλμένα από βαριά μπότα. Ακόμα και ο
παπά - Νεκτάριος μου ζήτησε ταπεινά και πονεμένα να μην πηγαίνω την Κυριακή
στην εκκλησία, «καλύτερα για σένα τέκνο μου», μου εξήγησε, «εγώ σε ξέρω από
τόσο δα κουτσούβελο, γνωρίζω τι έχεις στη ψυχή μου, αλλά καλό είναι να μην
έρχεσαι. Κάνε το σταυρό σου όπου είσαι και ο Θεός θα σε δει, αλλά στην εκκλησία
μην έρχεσαι».
Το έκανα και αυτό αλλά τίποτα δεν άλλαξε.
Περνούσαν οι κατάκοιτες νύχτες κι εγώ να παλεύω με τη μοναξιά μου, καθώς ο
Τάκης δεν ερχόταν πλέον από το σπίτι και στο δρόμο ούτε που με πλησίασε.
Έφταναν κατά πάνω μου οι ατιμωτικές ημέρες που με έκαναν να νιώθω ακόμα
περισσότερο ντροπιασμένος. Βρόμικος μέχρι το κόκαλο να αποζητάω ένα
ξεροκόμματο επαφής από αυτή που οι άλλοι θεωρούσαν ντροπή και όνειδος. Η
άχνα του σώματός μου από νωπή άρχισε να γίνεται σκέτη ξέρα, οι σπασμοί του
πόθου να με καταβάλουν σε κάθε μου κίνηση. Ένα καίριο βρόντημα της σάρκας
που ενώ θα έπρεπε πλέον να ωριμάζει ερωτικά και να μαθαίνει την αλφαβήτα του
δοσίματος και της ευχαρίστησης, αυτή μαζευόταν σαν σπείρα γύρω από το καβούκι
της και σιγά -σιγά έπεφτε σε ναρκωτική αμηχανία.
Ήταν παραμονή του Αγίου Νικόλαου όταν ήρθε και με βρήκε. Έκανα χάζι στη
πλατεία τους μικροπωλητές που έστρωναν την πραμάτεια τους για το πανηγύρι.
Μια συστράτευση χρωμάτων, φωνών και κινήσεων τόσο μεθυστική που έκανε τους
γύρω τοίχους των σπιτιών να πάλλονται από δονούμενη ευχαρίστηση.
Τον κατάλαβα από το τραχύ αποτύπωμα που άφησε στον ώμο μου. Βίαιο και
άμεσο σαν και εκείνον. Γύρισα και τον κοίταξα έντρομος. Έψαξα τα μάτια του για
να καταλάβω τις προθέσεις του, αλλά αυτά είχαν χαθεί μέσα σε μια ασπίδα μαύρων
γυαλιών ηλίου. Και διάολε πάνω στον ουρανό και τριγύρω δεν υπήρχε ίχνος
αχτίδας, αλλά ο Τάκης δεν έλεγε να τα βγάλει από πάνω του.
“Πρέπει να σε δω”, μου είπε κοφτά και παθιασμένα.
25_
Β’ΔΙΑΓΩΝΙΣΜΟΣ ΔΙΗΓΗΜΑΤΟΣ “ΣΤΕΛΙΟΣ ΞΕΦΛΟΥΔΑΣ”

Τράβηξα το νερουλό του χέρι από πάνω του σαν βδέλυγμα που ήθελε να μου
ρουφήξει το αίμα.
«Για ποιο λόγο; Δεν σου φτάνει το κακό που μου έχεις κάνει;», του είπα.
Με πλησίασε σε απόσταση αναπνοής. Η δική του ήταν ταγκή, εξοντωτική
προκαλώντας μου μια ασυναίσθητη συστολή.
«Μην είσαι χαζός. Το ξέρω πως θέλεις να βρεθούμε…».
«Όχι δεν θέλω…».
Έκανα να φύγω. Με τράβηξε πάνω του και όταν κατάλαβε πως θα μπορούσε να
κινήσει τα βλέμματα των συγχωριανών, με πέταξε μακριά σαν άδειο σακί πατάτες.
«Θα σε περιμένω στο χωράφι του πατέρα σου μόλις πέσει ο ήλιος», είπε και
άναψε τσιγάρο κρύβοντας με την ανοιχτή του παλάμη το μισό του πρόσωπο.
«Δεν θα έρθω», του απάντησα εμβρόντητος.
«Εγώ θα σε περιμένω γιατί θα έρθεις», είπε και μου πέταξε ένα ματσάκι καπνό
στη μύτη.
Έχω βουτήξει πλέον για τα καλά στην ανυπαρξία και από εδώ που βρίσκομαι
έχω το πλεονέκτημα να μη νοιάζομαι για τη φθαρτότητα του κορμιού μου. Έχω
όμως και μπόλικο χρόνο να σκέφτομαι τι θα γινόταν αν δεν πήγαινα. Ποια τροπή
θα είχε πάρει η ζωή μου αν εκείνα τα μακρόσυρτα λεπτά που κυλούσαν άγαρμπα
στο ρολόι της εκκλησίας, σταματούσαν προς στιγμήν και με έσωζαν από το
απειλητικό φεγγάρι που εκείνο το βράδυ άρχιζε να σκάει πιο γρήγορα από ότι
άλλες φορές. Πολλές φορές έχω φέρει στο μυαλό μου τα γεγονότα έτσι όπως έγιναν,
αλλά και τις μανιώδεις σκέψεις μου πριν φτάσω στο χωράφι, που έκαναν το κεφάλι
μου να κουνιέται συθέμελα. Οι μελοδραματικές παύσεις που με συντάρασσαν,
αλλά και οι ανταριασμένες ονειρώξεις που με έφταναν στο απόγειο, ενώνονταν
αξεδιάλυτα μέσα μου φτιάχνοντας ένα εκρηκτικό μείγμα.
Νίκησε ο πόθος και πήγα. Κι ας ήξερα πως ο δρόμος αυτός δεν θα είχε γυρισμό.
Λες και εκείνη τη στιγμή που αποφάσιζα το φοβερό μου βήμα να επένδυα σε μια
άλλη ζωή γεμάτη εύθραυστες αναμετρήσεις με τον ακόρεστο παλμό της αμαρτωλής
καρδιάς μου.
26_
ΕΓΚΛΗΜΑ ΣΤΟ ΧΩΡΙΟ

Μόλις με είδε απέναντί του τα μάτια του έπαιξαν μέσα στους βολβούς τους σαν
μπάλες από φλιπεράκι. Δίχως να βγάλει λέξη από το πέτρινο στόμα του με πέταξε
με τέτοια δύναμη στο χώμα που ένιωσα τον κόσμο να πλέει τριγύρω μου. Δεν
πρόφτασα καν να προβάλλω αντίσταση. Έκλαιγε γοερά, ένα δάκρυ μαύρο που
έτρεχε στα μάγουλά του σχίζοντάς τα. Σκουπιζόταν από ντροπή και με χτυπούσε
πάλι από ντροπή. Το πρόσωπό του είχε γίνει ένα σκοτεινό έλος γεμάτο σιχαμερή
λάσπη. Φώναζε «σ’ αγαπάω, σ’ αγαπάω» και κάθε φορά που του τέλειωναν οι
λέξεις, ξεκινούσε μια καινούργια κλωτσιά να έρθει να επιβεβαιώσει το μυστικό του
πόνο πάνω μου.
Με δάχτυλα πληγιασμένα ζύγισα μια πέτρα που βρήκα στα δεξιά μου. Ίσα που
μπορούσα να την κρατήσω, αλλά τη βάστηξα γερά. Την είδε και γυάλισε το μάτι
του.
«Εμένα θα χτυπήσεις;», ούρλιαξε, «εμένα που σε αγαπάω;»
Σήκωσα την πέτρα όσο με βαστούσε το χέρι μου. Ένιωσα όλο το βάρος μου να
συγκεντρώνεται σε εκείνα τα αιμάτινα δάχτυλα, τους πέντε προπομπούς του
φονικού.
Έκανε πίσω αιωρούμενος καθώς δεν είχε αποφασίσει αν θα μου καθίσει μια
ακόμα κλωτσιά ή θα μαζέψει το ποδάρι του.
«Βιολέτα μη… τι πας να κάνεις».
Ολόλυζε, δερνόταν με τα ρούχα του, ώσπου σταμάτησε μια και καλή όταν η
πέτρα τον βρήκε ανάμεσα στα μάτια. Ένα κόκκινο κρόσσι άρχισε να τρέχει και να
του κρύβει το σκοτάδι. Έπεσε κάτω, τα γόνατά του λύγισαν τρέμοντας. Βρήκα την
ευκαιρία να σηκωθώ. Τον είχα από κάτω μου πλέον να σκούζει και να χτυπιέται.
Κατακόκκινος σαν ουλή ανοιχτή, αλλά πια δεν με ένοιαζε. Ήμουν προσηλωμένος
στη φρενιασμένη μου μανία. Η δεύτερη πέτρα τον βρήκε στο κεφάλι, η τρίτη στο
δεξί μάγουλο και η τελευταία στο πίσω μέρος του κρανίου. Ήταν και αυτή που τον
ξέκανε.
Έπεσε στο χώμα.
Έγινε υποχείριο της παγωμένης νάρκωσής του.
27_
Β’ΔΙΑΓΩΝΙΣΜΟΣ ΔΙΗΓΗΜΑΤΟΣ “ΣΤΕΛΙΟΣ ΞΕΦΛΟΥΔΑΣ”

Ήταν ολόκληρος ένα κόκκινο κακάδι, απόκοσμο και λερό.
Από το βάθος του ορίζοντα κάποιο άγνωστο χέρι άρχισε να ραντίσει τον
σκούρο θόλο με χρυσοπράσινα αστεράκια που έσκαγαν με πάταγο, απλώνονταν
σαν μανιτάρι και ύστερα καταδύονταν με απρόσμενη ταχύτητα στο πουθενά. Το
πανηγύρι στο χωριό θα πρέπει να είχε ξεκινήσει για τα καλά.
Αύριο γιορτάζει και ο πατέρας μου, σκέφτηκα μέσα στην παραζάλη μου.
Νικόλαος Μαραγκός.
Σήμερα, όμως, αυτή ακριβώς τη στιγμή γιορτάζω εγώ, ο Άλκης Μαραγκός… η
Βιολέτα…
Έτρεξα μέχρι την αποθήκη. Τα χέρια μου είχαν τυλιχτεί σαν περικοκλάδες στο
κορμί μου, ο ιδρώτας περνούσε μέσα από την μπλούζα μου, μούσκευε το δέρμα. Το
κλονισμένο δέρμα.
Για μια στιγμή δείλιασα. Κοίταξα με παιδική εγκαρτέρηση τα απλωμένα σχέδια
στον ουρανό που φώτιζαν τη νύχτα σαν μια γιγάντια πυγολαμπίδα. Με έκαναν να
κοντοσταθώ για μια στιγμή αλλά αμέσως οι φωτεινές κραυγές του ουρανού
πέθαναν μέσα μου χωρίς απόηχο. Σαν να μην υπήρξαν ποτέ και μόνο εγώ να τις
δημιούργησα προς στιγμήν για να μου κρατήσουν παρέα.
Το ψαλίδι ήταν σκουριασμένο στις άκρες αλλά σίγουρα έκανε ακόμα τη δουλειά
του. Το θυμάμαι από μικρός που ο πατέρας το είχε και το χρησιμοποιούσε σε
διάφορες δουλειές του χωραφιού.
Έσφιξα την μπουνιά μου. Ένιωσα για πρώτη φορά τόσο αποφασισμένος για
κάτι στη ζωή μου. Έπιανα με τα ακροδάχτυλά μου την ίδια την εικόνα της
συνείδησής μου και είχε την όψη σαπισμένου μετάλλου. Σαν το ψαλίδι που
κρατούσα.
Με τη χρονική απόσταση που μου παρέχει η τωρινή μου άυλη κατάσταση,
μπορώ να πω ότι δεν δυσκολεύτηκα αρκετά. Ήταν σαν να έσχιζα ένα έμπλαστρο
από την κοιλιά μου. Το στόμα μου, θυμάμαι, έβγαλε έναν καμπανιστό ήχο, με
έπιασε σύγκρυο και αμέσως φλόγωση και όλα γύρω μου άρχισαν να παίρνουν
28_
ΕΓΚΛΗΜΑ ΣΤΟ ΧΩΡΙΟ

τεράστιες διαστάσεις και να με καταπίνουν. Ένας λαβύρινθος που χοροπηδούσε
ακατάπαυστα.
Μετά από αυτό δεν θυμάμαι τίποτα αλλά και δεν θέλω να θυμάμαι.
Που και που επισκέπτομαι το σπίτι μου και με πιάνει το παράπονο που έχει
μείνει πλέον ένα ετοιμόρροπο γιαπί. Πέθανε ο πατέρας, τον ακολούθησε η μάνα
και τώρα όλα ρημάζουν.
Μόνο οι γλάστρες έχουν μείνει ανέπαφες από την προϊούσα σήψη του χρόνου.
Κάποιος έρχεται και τις ποτίζει ανελλιπώς.
Κάποτε είχαμε νεραγκούλες, νάρκισσους, ανεμώνες, μα πάνω από βιολέτες,
βιολέτες παντού.
Μαβιές καρδιές που απλώνονταν σαν ήλιος προς τη χοάνη του ουρανού.
Τις βλέπω και έχουν γίνει θαλερές και γόνιμες. Σαν κάποιον να περιμένουν να
τους μιλήσει.
Εγώ πλέον δεν μπορώ, δεν θα με ακούσουν ότι και αν τους πω.
Δεν ξέρω ποιος έρχεται και τις ποτίζει.
Συνήθως όσοι περνούν από το σπίτι, και το κάνουν σπάνια, ταχύνουν το βήμα
τους και ντρέπονται να κοιτάξουν κατά τα χαλάσματα. Φοβούνται ότι το
αμαρτωλό μίασμα είναι κολλητικό.
Ποιος να τις ποτίζει λοιπόν και γιατί;
Ποτέ μου δεν θα μάθω.
29_
Β’ΔΙΑΓΩΝΙΣΜΟΣ ΔΙΗΓΗΜΑΤΟΣ “ΣΤΕΛΙΟΣ ΞΕΦΛΟΥΔΑΣ”

Αργυρώ Μπαξεβάνου
Η Μυρσίνη μας
ΠΤΑ ΓΕΝΝΕΣ ΕΚΑΝΕ Η ΣΥΧΩΡΕΜΕΝΗ Η ΜΑΝΑ ΜΟΥ. Τότε γεννούσαν οι γυναίκες όσα
παιδιά έδινε ο Θεός κι έμεναν μ’ όσα τους χάριζε. Πέντε της ζήσαμε. Τέσσερα
αγόρια, ο Παντελής, ο Αλέκος, ο Ηλίας κι εγώ, ο μικρότερος κι ένα κορίτσι, τρίτο
στη σειρά, η Μυρσίνη μας. Δεν τη γνώρισες.
Ε
Ήταν μεταξένιο κορίτσι, η Μυρσίνη, η παρηγοριά του σπιτιού μας, η περηφάνια
μας και το στήριγμά μας. Με περνούσε οκτώ χρόνια. Κι ήταν για μένα πάνω από
αδελφή, μια μικρή μάνα. Δίπλα της με είχε, όταν φουκάλιζε το σπίτι, όταν
σφουγγάριζε, όταν έπιανε προζύμι κι όταν ζύμωνε στη σκαφίδα με τα παιδικά
χεράκια της ψωμί για επτά στόματα. Γιατί η μάνα μας απ’ τη νύχτα έφευγε και
νύχτα γύριζε. Όλη μέρα πάλευε στα κτήματα και στα ζώα μας με δουλειές σκληρές
και φορές κατέβαινε στο λιμάνι να βοηθήσει τον πατέρα μας στο ξεψάρισμα.
Περίεργο ζευγάρι οι δυο τους. Ο ένας όργωνε τη γη κι ο άλλος τη θάλασσα. Ο
πατέρας μου με τ’ αδέλφια του είχανε ψαροκάικα. Είχαμε τον τρόπο μας. Και με
την αξιοσύνη των γονιών μας δε μας έλειψε τίποτα ακόμα και στις μεγάλες
φτώχειες.
Εγώ όλη μέρα ζούσα δίπλα στη Μυρσίνη μας. Μ’ αγαπούσε πολύ. Ίσως, γιατί
ήμουν ο μικρότερος κι ο χαϊδεμένος της.
-Αρνί μου! Αρνάκι μου! Με φώναζε.
Κι εγώ σαν το μανάρι δίπλα στη μάνα του ήμουν πιασμένος πάντα στο
φουστανάκι της. Ακόμα κι όταν έκανα ζημιές και θύμωνε, Μανωλάκη με φώναζε,
ποτέ δε με φώναξε Μανώλη. Ούτε μ’ έδερνε, όπως έκαναν συχνά τα μεγάλα μου
αδέλφια.
30_
ΕΓΚΛΗΜΑ ΣΤΟ ΧΩΡΙΟ

Παράδεισος ήταν η ζωή μου δίπλα της. Τα Σάββατα το απόγευμα που έβαζε η
μάνα μου καζάνι, για να πλύνει και να πάρουμε σειρά να πλυθούμε όλοι μας,
θυμάμαι που η αδελφή μου μ’ αναλάμβανε και μ’ έβαζε στη σκάφη και μου έριχνε
νεράκι ζεστό και μ’ έλουζε προσεκτικά, για να μην μπαίνει στα μάτια μου σαπούνι
και κλαίω. Με γλύτωνε απ’ τα σκληρά χέρια μάνας μας που πάνω στην κούρασή
της αυτά δεν τα πρόσεχε. Κι αν κλαίγαμε, μας χτυπούσε με την πλάκα το σαπούνι
στο κεφάλι κι αν είχαμε ψείρες, δεινοπαθούσαμε στα χέρια της. Με το σκληρό το
χτένι μας έγδερνε σχεδόν το κρανίο.
Ενώ η Μυρσίνη με ξεψείριζε προσεκτικά κι αγόγγυστα και στο τέλος με χτένιζε
απαλά και προσπαθούσε να μου κάνει μια ψευτοχωρίστρα. Τι χωρίστρα να κάνει!
Αφού μας είχαν κουρεμένους με την ψιλή και μόνο μπροστά άφηναν μια τούφα
μαλλάκια! Ύστερα μ’ έβαζε στο κρεβάτι με τον Ηλία μας να κοιμηθώ και μας
φιλούσε σταυρωτά. Ένιωθα ελαφρύς και καθαρός και μ’ έπαιρνε λίγο – λίγο ένας
ύπνος γλυκός κι ευτυχισμένος. Ίσως εκείνα τα Σαββατόβραδα να κρύβουν
μαζεμένη όλη την ευτυχία της ζωής μου. Όχι! δεν το λέω καλά. Ευτυχισμένος ήμουν
κι όταν πήγαινα μαζί της τα μεσημέρια τ’ Αυγούστου, μέσα στην κάψα, στη
θάλασσα και μαζεύαμε ώρες καβούρια και πεταλίδες και γαλίπες. Ύστερα έφτιαχνε
η μάνα μας πιλάφι θαλασσινό και γαλιποκεφτέδες, της φτώχειας φαΐ. Δεν έφαγες
εσύ τέτοιο!
Που λες! Η αδελφή μας μ’ έμαθε να κολυμπώ! Κι αντίς για σωσίβιο είχαμε δυο
νεροκολόκυθα, κουφωτά από μέσα, ενωμένα με σκοινάκι. Δε βούλιαζαν και με
κρατούσαν στον αφρό. Κι έτσι, έμαθα σιγά – σιγά να κολυμπώ, αφού ήπια μπόλικο
νεράκι θαλασσινό.
Και στα γράμματα πάλι η Μυρσίνη μας βοηθούσε! Ήταν να τη θαυμάζεις.
Ξεφτέρι στο σχολείο, αδικήθηκε, γιατί σταμάτησε στην Πέμπτη, για να μας
φροντίζει. Αυτή μου έμαθε να διαβάζω. Κι αυτή μες στα παιχνίδια με ρωτούσε
σοβαρά – σοβαρά:
-Πες μου τώρα, Μανωλάκη, πόσο κάνει τρεις οι εφτά; Οκτώ οι εννιά; Επτά οι
οκτώ;
31_
Β’ΔΙΑΓΩΝΙΣΜΟΣ ΔΙΗΓΗΜΑΤΟΣ “ΣΤΕΛΙΟΣ ΞΕΦΛΟΥΔΑΣ”

Την προπαίδεια σ’ αυτήν τη χρωστάω, όπως και το να μπορώ να λύνω δύσκολες
διαιρέσεις. Μ’ ένα ξυλάκι στο βρεμένο χώμα της αυλής, εκεί μου σκάλιζε αριθμούς.
Εκεί ήταν ο πίνακάς μας. Τετράδια και χαρτιά ήταν δυσεύρετα.
Παράδεισος ήταν η ζωή μου κι ο άγγελός του, η Μυρσίνη μας. Νοικοκυρεμένο,
αθώο παιδί, πρόθυμο και φιλότιμο βοηθούσε το σπίτι μας κι όλη τη γειτονιά. Αυτό
ήταν το κορίτσι μας. Κι όμορφο, πολύ όμορφο ξεχώριζε μέσα σ’ όλα τα κορίτσια
του χωριού. Ίσως αν δεν ήταν τόσο όμορφο, να ήταν πιο τυχερό στη ζωή του! Μ’
αυτά, πάλι, ποιος τα ξέρει;…
Μέχρι που ’ρθε εκείνο τ’ άραχνο καλοκαίρι κι έπεσε δυστυχία στο σπίτι μας.
Ήμουν μικρός, δεν πολυκαταλάβαινα. Όμως άκουσα το χαμηλόφωνο σπαραγμό
και τους βόγγους της μάνας μου και τις κατάρες της:
Αχ Χρήστο! έλεγε στον πατέρα, το χάλασε το κορίτσι μας αυτό το παλιοτόμαρο,
αυτός ο θεομπαίκτης που καλό να μη δει ποτέ! που να τον δω στην κάσα και να
χαίρομαι!
Μετά έγιναν πράγματα σκληρά και πρωτοφανέρωτα για το σπίτι μας. Θυμάμαι
που την αδελφή μου την έδερνε ο πατέρας και τα δυο μεγάλα μου αδέλφια εκ
περιτροπής. Ο Ηλίας κρύφτηκε στο ντάμι. Μια μέρα ολόκληρη την έδερναν στα
μουλωχτά, κλείνοντας το στόμα της να μην ακούγονται οι φωνές της. Κι η μάνα
μάταια προσπάθαγε να τη σώσει απ’ τα χέρια τους και μάταια φώναζε ότι δεν
έφταιγε το κορίτσι της, πως δεν πήγαινε γυρεύοντας, αλλά έφταιγε ο Φώτης, ο
νταής του χωριού, αυτό το σκυλί το μαύρο, ο ρεμπεσκές, που κακό χρόνο να ’χει κι
ό,τι έκαμε αίμα να το φτύσει!
Αλλά ο πατέρας και τ’ αδέλφια μου συνέχιζαν να τη βρίζουν και να τη δέρνουν
άπονα, γιατί, λέει, ήταν πομπεμένη, τους ντρόπιασε το όνομα, τους λέρωσε το
κούτελο και πως αν η σκύλα δεν κουνήσει την ουρά της, ο σκύλος δε σιμώνει.
Κι εκείνη ξέπνοα έλεγε:
-Δε φταίω, σας λέω! Δε φταίω εγώ! Με τη βία έγιναν όλα!
32_
ΕΓΚΛΗΜΑ ΣΤΟ ΧΩΡΙΟ

Κάποια στιγμή, άρχισα να κλαίω και να φωνάζω, για να σώσω τη Μυρσίνη μου
κι έφαγα ξύλο πολύ κι εγώ και με στείλανε στο σπίτι μιανής απ’ τις αδελφάδες της
μάνας μου.
Όταν γύρισα μετά από τρεις μέρες σπίτι μας, δε βρήκα εκεί την αδελφή μου. Κι
όσο κι αν ρώτησα κι όσο κι αν έκλαψα, κανείς δεν μου απαντούσε ούτε πού πήγε,
ούτε πόσο θα λείψει, ούτε πότε θα ’ρθει! Από ένα σημείο κι ύστερα μ’ απαγόρεψαν
να ρωτάω και να μιλώ γι’ αυτή.
Κι αν σε ρωτάει ο κόσμος, να λες, εγώ είμαι μικρός. Να ρωτάτε τη μάνα και τον
πατέρα μου! Έτσι με δασκάλεψαν.
Καταλάβαινα ότι κάτι φριχτό συνέβηκε στην αδελφή μου, μα δεν μπορούσα να
φανταστώ τι ήταν αυτό. Πάντως, η χαρά μου χάθηκε. Δεν ήθελα να παίζω. Δεν
ήθελα να τρώω. Και τα βράδια παρακαλούσα:
-Χριστούλη μου να φέρεις πίσω τη Μυρσίνη μας!
Φαίνεται οι προσευχές μου πιάσαν τόπο και μετά από μήνες γύρισε η αδελφή
μου.
Γύρισε μόνο το σώμα της, γιατί την ψυχούλα της φαίνεται την άφησε εκεί
μακριά όπου τη στείλανε. Ήταν όμορφη όπως και πριν, αλλά δεν είχε τίποτε από
την παλιά ξενοιασιά και τη χαρά της. Ήταν σοβαρή κι απόμακρη και τα μάτια της
ήταν πάντα βουρκωμένα. Εξακολουθούσε να μου δείχνει την ίδια αγάπη, ίσως και
περισσότερη, μέσα απ’ τη σιωπή της, μόνο με πράξεις κι αγκαλιές, χωρίς πολλές
κουβέντες.
Εγώ κι η μάνα μας της φερόμαστε όπως πριν, όμως ο πατέρας μου και τα
μεγάλα αδέλφια μου την περιφρονούσαν. Με τον καιρό παρασύρθηκε κι ο Ηλίας
μας κι έγινε κι αυτός παγερός μαζί της. Λόγο δεν της απηύθυναν. Το όνομά της δεν
το ξανάπαν. Και στη γειτονιά και στο χωριό είχε την ίδια αντιμετώπιση. Ώρες -
ώρες πίστευα πως ήταν αόρατη και πως την έβλεπα μόνο εγώ κι η μάνα μου. Κι
όλους μας στο σπίτι, μας είχαν άπαντες στο χωριό σα να ’μαστε σε καραντίνα. Δεν
έρχονταν επισκέψεις στις γιορτές και τα κορίτσια, οι φίλες της αδελφής μου, δεν της
ξανάκαναν παρέα, αλλά της γύριζαν περιφρονητικά την πλάτη.
33_
Β’ΔΙΑΓΩΝΙΣΜΟΣ ΔΙΗΓΗΜΑΤΟΣ “ΣΤΕΛΙΟΣ ΞΕΦΛΟΥΔΑΣ”

Αόρατη, βέβαια, δεν ήταν η Μυρσίνη, γιατί ήταν καλλονή. Η γιαγιά μου
συνήθιζε να λέει: «Το καλό το φρούτο το τρώει ο μπούφος» κι ως τότε δεν είχα
καταλάβει τι εννοούσε με τα λόγια της αυτά. Μέχρι που εμφανίστηκε στο χωριό
μας ο καπετάν – Αγγελής ισχνός, μουστακαλής και φαλακρός με χέρια κίτρινα απ’
το τσιγάρο, καμιά πενηνταριά χρονών. Ήταν απ’ το νησί απέναντι. Είδε μια μέρα
τη Μυρσίνη μας, δεν ξέρω πού και τη λιμπίστηκε. Την ίδια μέρα στο καφενείο
δώσανε τα χέρια με τον πατέρα μου κι ο αρραβώνας έκλεισε. Εκεί στο καφενείο!
Τον θυμάμαι το σαχλιάρη, μεθυσμένο στο τσακίρ κέφι, ολόχαρο που ’παιρνε τέτοιο
τεφαρίκι να τραγουδά:
«Τα μαλλιά σου, τα μαλλιά σου μ’ έφεραν στη γειτονιά σου.
Τα μαλλιά σου τα μελένια έκαψαν πολλούς κι εμένα…»
Ούτε στα πιο τρελά του όνειρα δε θα ’χε φανταστεί το ραμολί πως θά ’παιρνε
τέτοια νέα γυναίκα με μαλλιά ποταμό και μάτια ζωγραφιστά. Κι όμως, στη
συμφωνία επάνω έκανε και «νούμερα» στον πατέρα μας και χρειάστηκε κι αρκετό
παραδάκι να δώσει ο σχωρεμένος, για να βουλώσουν τ’ αυτιά του γεροντογαμπρού
στο σούσουρο του κόσμου πως θα πάρει γυναίκα «ακουσμένη» κι όχι «κορίτσι».
Κι έτσι το αγγελούδι μας που θα ’ταν δε θα ’ταν δεκαεννιά χρονών βρέθηκε
νύφη σε μέρος μακρινό, πεντέξι ώρες με το καράβι, μακριά απ’ την αγκαλιά μας,
να τη μαλλιοκατσιάζει και να τη χαίρεται ένας άντρας άχαρος μπορεί και
μεγαλύτερος στην ηλικία απ’ τον πατέρα μας. Στο γάμο της κανένας μας δε
βρέθηκε εκτός απ’ τον πατέρα που τη συνόδεψε νύφη στο νησί.
-Το θυσίασες το παιδί σου! Του ’πε η μάνα, όταν γύρισε και την έπιασε το
κλάμα.
-Τη δουλείασ’ εσύ! Και πάψε τα μουτζοκλάματα. Έπρεπε τώρα να τη δώσω, πριν
μπαγιατέψει. Μετά δε θα την έπαιρνε κανένας έτσι μεταχειρισμένη, χωρίς τιμή. Και
να την ξεγράψετε! Εδώ δε θα ξανάρθει! Δεν μπορεί κάθε φορά ν’ ανασκαλεύεται το
παρελθόν και να γινόμαστε ρεζίλι στον κόσμο! Αυτά ήταν τα λόγια του και μαζί
κατέβασε και κάμποσα καντήλια.
34_
ΕΓΚΛΗΜΑ ΣΤΟ ΧΩΡΙΟ

Νέα της Μυρσίνης ήταν δύσκολο να μαθαίνω. Και κανένας στο σπίτι δε μιλούσε
γι’ αυτή. Πάντως ο Φώτης μετά το γάμο της έφυγε απ’ το χωριό μας.
-Μάνα τι να κάνει το κορίτσι μας; Τολμούσα κάποτε να ρωτήσω.
-Σώπασε μη σ’ ακούσει ο κύρης σου κι έχουμε άλλα, ήταν η απάντησή της.
Από όσα κατόρθωνα να μαθαίνω εδώ κι εκεί από σκόρπιες κουβέντες,
καταλάβαινα πως η Μυρσίνη στο νησί κακοπερνούσε. Ο καπετάν – Αγγελής
ταξίδευε επτά, οχτώ μήνες το χρόνο και το κορίτσι μας έμενε μόνο του με την
ηλικιωμένη πεθερά της, καλή γριούλα αλλά φιλάσθενη και την ανύπαντρη
κουνιάδα της, μια γεροντοκόρη στριτζωμένη και ξιπασμένη μες στα νεύρα και στην
κακία. Ίσως και να ’φτασαν στ’ αυτιά της λόγια για την αδελφή μας κι αυτά την
έκαναν ακόμα πιο στρυφνή κι ανυπόφορη.
Στα δυο χρόνια πάνω η αδελφή μου έμεινε έγκυος – δόξα τω θεώ – είπε η μάνα
μας. Και αργότερα μάθαμε πως γέννησε αγοράκι. Τη μέρα που ’ρθε το καλό
μαντάτο είδα τον πατέρα μου να χαμογελά, έστω και στυφά και μου ’δωσε
χαρτζιλίκι.
Γιωργάκη το βάφτισαν το αγοράκι της και το λάτρευε. Ξέρω πως θα το μεγάλωνε
μη βρέξει και μη στάξει, γιατί εγώ που δεν ήμουν παιδί της αλλά αδελφός της και
παρότι ήταν ανήλικη τότε, μεγάλωσα σαν βασιλιάς στα χέρια της.
Κάποια μέρα μετά από τέσσερα μπορεί και πέντε χρόνια, δε θυμάμαι καλά,
μάθαμε πως ο καπετάν Αγγελής πνίγηκε σε φουρτούνα σ’ ένα απ’ τα ταξίδια του.
Κοντά στην Αλεξανδρέτα είπαν ότι πνίγηκε. Και πάλι κανένας μας δε βρέθηκε στο
πλευρό της αδελφής μας. Μόνο κανά δύο χρόνια μετά το θάνατο του άντρα της
θυμάμαι πως οι μεγάλοι μας, ο Παντελής κι ο Αλέκος πήγαν στο νησί για εμπόριο.
Πέρασαν τότε απ’ το σπίτι της. Ζούσε φτωχικά απ’ τη μικρή σύνταξη που τους
άφησε ο καπετάνιος. Υπηρετούσε την κατάκοιτη πεθερά και την κουνιάδα της που
εκείνη έκανε τα κουμάντα. Στο σπίτι τους φίλεψε και τους κοίμισε και την άλλη
μέρα το πρωί τη βρήκαν να τους περιμένει στο καΐκι μέσα, έχοντας
σφιχταγκαλισμένο το μικρό Γιωργάκη.
35_
Β’ΔΙΑΓΩΝΙΣΜΟΣ ΔΙΗΓΗΜΑΤΟΣ “ΣΤΕΛΙΟΣ ΞΕΦΛΟΥΔΑΣ”

-Πάρτε με μαζί σας, έλεγε και ξανάλεγε. Μαύρη ζωή περνώ εδώ. Πικρό ψωμί
τρώω. Κατάντησα παραδουλεύτρα στο σπίτι του άντρα μου. Λεφτά δεν ορίζω.
Πάρτε με μαζί σας στο σπίτι μας και θα δουλεύω για σας ολημερίς! Πάρτε με,
αλλιώς θα πεθάνω!
Τη σύρανε με τη βία και τη βγάλανε με το Γιωργάκη αγκαλιά στη στεριά και της
είπαν να μη βάζει άλλες πομπές και ντροπές στη ζωή τους. Οι καλές γυναίκες
χήρες, ξεχήρες μένουν στο σόι του άντρα τους και τον τιμούν, έστω και πεθαμένο.
Αυτό είναι το πρέπον και το σωστό.
Και φύγανε και την αφήσανε τη μαύρη μες στη μαύρη απελπισία να κλαίει και
να οδύρεται, να θέλει να γυρίσει πίσω στον τόπο της, στο πατρικό, στη μάνα της
και να κανείς να μην τη βοηθά. Ούτε τ’ αδέλφια της. Όλοι οι δρόμοι κλειστοί κι
αυτή μες στην απόγνωση. Ξεκοκαλίστηκε κι η προικούλα της, για να ζήσουν τα δύο
μορμολύκια. Κι έδωσε ό,τι είχε και δεν είχε αργότερα, όταν γι’ άλλη μια φορά τη
σακάτεψε η μοίρα. Ο Γιωργάκης της, παλικαράκι πια δεκατριών χρόνων,
χτυπήθηκε από λευχαιμία καλπάζουσα. Μέσα σε μήνες το ’χασε το παιδί της. Το
’βαλε στη γη με τα χέρια της, μόνη της χωρίς κανέναν από μας. Το πικρότερο
ποτήρι για μια μάνα το ’πιε η Μυρσίνη μας!
Ένα μήνα μετά το θάνατο του Γιωργάκη πέθανε κι έρμη η μάνα μας απ’ τον
καημό της.
Εγώ τότε είχα αρχίσει να αντρειεύω και να ορίζω τον εαυτό μου και να μπορώ
να έχω λόγο στους μεγαλύτερους από μένα άντρες του σπιτιού μας. Μια μέρα
χτύπησα τη γροθιά στο τραπέζι κι είπα: «Τόσα χρόνια κάνατε ό,τι θέλατε, γιατί δεν
είχα λόγο. Εξορίσατε την αδελφή μας, πεθάνατε τη μάνα για το τι θα πει ο κόσμος
και για τη ρημάδα την τιμή σας. Στο διάολο κι η τιμή και ο κόσμος κι όλοι σας!
Θέλετε δε θέλετε, θα πάω να τη φέρω πίσω τη Μυρσίνη κι ας μη δώσει πεντάρα
κανένας σας. Εγώ θα δουλεύω να την ταΐζω!» Σώπαιναν και με κοιτούσαν. Και
μόνο ο Παντελής -είχε ήδη παντρευτεί κι είχε αποκτήσει το πρώτο του κορίτσι- είπε
μέσα απ’ τα σφιγμένα χείλια του: «Να πας Μανώλη!» κι έφυγε σκυφτός.
36_
ΕΓΚΛΗΜΑ ΣΤΟ ΧΩΡΙΟ

Πήγα, παιδί μου κι έτρεμα να τη δω, να την αγκαλιάσω, να πέσω στα πόδια της
να της ζητήσω συγχώρεση για όλο το κακό που άφησα και της κάνανε.
Πήγα κι ακόμα κλαίω! Δεν ήταν αυτή που βρήκα η αδελφή μου. Ήταν σκιά του
εαυτού της. Ξερακιανή, σχεδόν εξαϋλωμένη, σκεβρωμένη και δεν ήταν ούτε
τριάντα πέντε χρόνων. Όλα τα μαλλάκια της άσπρα σχεδόν και το δέρμα της
πανιασμένο. Της έλειπαν δόντια και στα εκζεματικά της τα χεράκια τα νύχια ήταν
φαγωμένα και κούφια απ’ τις βαριές δουλειές. Δούλευε σκληρά σ’ όποια δουλειά
της δίνανε στις ελιές, στα χωράφια ή στα σπίτια. Η γριά είχε πεθάνει. Η κουνιάδα
όμως ζούσε και ολοένα γινόταν πιο στριφνή και πιο πικρή. Εκείνη είχε τα λεφτά
στα χέρια της.
-Αυτά είν’ το βιός του αδελφού μου, της έλεγε. Εσύ, χωρίς το παιδί πια, μόνο το
στεφάνι σου ορίζεις! Να ευχαριστάς που σ’ αφήνω να μένεις σπίτι μας και δε σε
διώχνω!
Σ’ αυτήν την κακιά κατάντια βρήκα τη Μυρσίνη μου. Έπεσα στα γόνατα
μπροστά της και της ζητούσα συγνώμη μ’ αναφιλητά.
-Έλα αδελφή, να σε πάρω να πάμε σπίτι μας! είπα.
Έπεσε κι αυτή γονατιστή και μ’ αγκάλιαζε και μου φιλούσε τα μάτια και το
μέτωπο κι αγκάλιαζα τα κορμάκι της, ένα μάτσο κόκαλα. Μόνο το βλέμμα της ήταν
ίδιο κι η φωνή της.
-Αρνί μου! Μανωλάκη μου! Εσύ δε φταις σε τίποτα. Αυτή ήταν η μοίρα μου
εμένα. Αυτό ήταν το γραμμένο! Εσύ δε φταις. Εσύ ήσουν παιδάκι τότε, έλεγε κι
έκλαιγε σιγανά!
Κι έπειτα ξαφνικά πάγωσε, τραβήχτηκε μακριά μου κι άρχισε με φωνή
πονεμένη κι αυστηρή:
-Μανώλη, άκουσε καλά. Εγώ δεν φεύγω! Δε γίνεται να φύγω πια. Πρέπει να
είμαι εδώ για τον Γιωργάκη μου. Ποιος θα ανάβει κάθε μέρα το καντήλι του; Πώς
ν’ αφήσω το παιδί μου και να φύγω; Και να πάω πού; Εγώ τα παιδιά μου με τη
θέλησή μου δεν τα εγκαταλείπω ούτε κι αν είναι πεθαμένα! Κι εκείνο δε θα τ’
άφηνα! Γιατί έχω κι άλλο παιδί Μανώλη!...
37_
Β’ΔΙΑΓΩΝΙΣΜΟΣ ΔΙΗΓΗΜΑΤΟΣ “ΣΤΕΛΙΟΣ ΞΕΦΛΟΥΔΑΣ”

Τότε ήμουν πολύ μικρή. Δε μ’ αφήνανε, αδελφέ μου, να το μεγαλώσω! Μου το
πήρανε τ’ αγοράκι μου εκείνο, το πρώτο μου, μόλις το γέννησα. Μου το πήρανε και
δεν το ξανάδα πια. Δεν ξέρω ούτε τ’ όνομά του! Ξέρεις τι είναι να μη γνωρίζεις τ’
όνομά του παιδιού σου; Μόνο τα μάτια του θυμάμαι και εδώ στον αντίχειρα νιώθω
ακόμα τη χουφτίτσα του που μ’ έσφιγγε δυνατά σαν να μην ήθελε κι εκείνο να μ’
αφήσει! Σαν να τό ’νιωθε πως το χώριζαν απ’ τη μάνα του! Έπειτα μ’ άφησε η
ψευτομαμή στ’ άδειο δωμάτιο μόνο με μια κουρελού ανάμεσα στα σκέλια μου, για
να σταματήσει την αιμορραγία της γέννας. Έκλαψα και χτυπήθηκα ώρες! Φώναζα,
παρακαλούσα, το ζητούσα μέχρι που λιποθύμησα. Ξύπνησα κι η κουρελού ήταν
πνιγμένη απ’ το αίμα μου κι η αγκαλιά μου άδεια κι η καρδιά μου δίχως αίμα
σταλιά!...
Τουλάχιστον ο Γιωργάκης μου ξέρω πού βρίσκεται. Πάνω, εκεί ψηλά στα
μνήματα. Πηγαίνω και του μιλώ και προσεύχομαι για την ψυχούλα του. Το άλλο
μου το παιδί όμως πού είναι; Μανώλη, εσύ πρέπει να ψάξεις να το βρεις και να του
πεις ότι η μάνα του δεν το πρόδωσε ποτέ!
-Μου τ’ ορκίζεσαι πως θα το βρεις;
-Σου τ’ ορκίζομαι αδελφή...
Δεν την ξανάδα παιδί μου τη Μυρσίνη μου. Μέσα στον ίδιο χρόνο πέθανε.
Βαριά πνευμονία είπανε. Κι από τότε χρόνια ολόκληρα ψάχνω να βρω αυτό το
παιδάκι που τώρα θα ’ναι άντρας μεγαλύτερος από σένα. Τώρα που τα ξέρεις όλα,
σειρά σου να ψάξεις κι εσύ και να με βοηθήσεις να το βρούμε! Είναι αίμα μας!
Πρέπει να βρεθεί και να μάθει την αλήθεια. Να μάθει πόσο τ’ αγαπούσε η μάνα
του! Να γιατρευτεί κι αυτό!
Πρέπει πριν κλείσω τα μάτια, παιδί μου, να βάλω τέλος στα τόσα μας
εγκλήματα! Εγώ ξέρω πως η αδελφή μου πέθανε απ’ τον καημό της, απ’ τ’ άδικα
του κόσμου κι απ’ τα δικά μας κρίματα. Η Μυρσίνη μας στη λιγοστή ζωούλα της,
τη βασανισμένη, δε μας κράτησε κακία. Μα ο Θεός θα μπορέσει όλους να μας
συγχωρέσει;…
38_
ΕΓΚΛΗΜΑ ΣΤΟ ΧΩΡΙΟ

Γιάννης Ρεμούνδος
Ο θάνατος παραμονεύει
«Ο Χάρος βγήκε - βγήκε παγανιά
και θέρισε μια γειτονιά»
Άγιος Φεβρουάριος, 1972.
Δήμος Μούτσης – Μάνος Ελευθερίου,
με το Δημήτρη Μητροπάνο.
ΧΩ ΕΝΑ ΚΑΚΟ ΠΡΟΑΙΣΘΗΜΑ» ΜΟΥ ΛΕΕΙ Η ΑΛΕΞΑΝΔΡΑ καθώς με βλέπει να
κοιτάζω το χάρτη του νησιού ψάχνοντας το χωριό Σκιάδι. Η γυναίκα
μου είναι μονίμως κατακλυσμένη από κακά προαισθήματα. Μοναδικό αντίδοτο
είναι η μαγειρική, αλλά βρισκόμαστε στο ξενοδοχείο Αρσινόη κι έτσι δεν υπάρχει
αυτή η προοπτική για να ηρεμίσει. Της λέω, «Μην ανησυχείς, όλα θα πάνε καλά, σε
δυο, το πολύ σε τρεις ώρες θα γυρίσω» κι εκείνη μουρμουρίζει, «Είναι καιρός να
την παρατήσεις αυτή τη δουλειά. Δεν είμαστε πια νέοι». Είμαστε σχεδόν σαράντα
χρονών, πάνω στην ακμή της δημιουργικότητάς μας, δε θέλω όμως να την
κακοκαρδίσω, «Θα γίνει κι αυτό στην ώρα του. Ξέρεις την κατάσταση της χώρας
γενικώς, πρέπει να βγάλω τον επιούσιον» της εξηγώ κι εκείνη έχει έτοιμη την
απάντηση, «Μα είμαστε πλούσιοι. Τι άλλο θέλουμε; Γιατί δεν πάμε στις Μπαχάμες
να μουλιάζουμε τα πόδια μας στο νερό!». Γυναίκες! Μόνο τα νύχια τους
σκέφτονται. «Όλα θα γίνουν στην ώρα τους» ξαναλέω αόριστα έχοντας το δάχτυλο
στο παραθαλάσσιο χωριό Σκιάδι.
«Έ
Η Αλεξάνδρα αναστενάζει και κοιτάζει από το παράθυρο του ξενοδοχείου τα
φώτα του λιμανιού. Το φωταγωγημένο πλοίο της γραμμής κάνει μανούβρες για να
δέσει. Ρίχνω μια τελευταία ματιά στον καθρέφτη. Θέλω να πάω στο ραντεβού μου
ντυμένος στην τρίχα. Είμαι αρχαιοκάπηλος. Δεν υπερηφανεύομαι γι’ αυτό, ούτε
39_
Β’ΔΙΑΓΩΝΙΣΜΟΣ ΔΙΗΓΗΜΑΤΟΣ “ΣΤΕΛΙΟΣ ΞΕΦΛΟΥΔΑΣ”

όμως και θέλω να απολογηθώ. Ολόκληρη η χώρα επιβιώνει από τις εκταμιεύσεις
του αρχαιοελληνικού πολιτισμού, κοτζάμ φάμπρικα έχει στηθεί, σάμπως δεν είναι
κι αυτό αρχαιοκαπηλία! Εξειδικεύομαι στα αρχαία νομίσματα κι έχω καλό όνομα
στην πιάτσα, δε νομίζω ότι υπάρχει κανείς να αμφισβητήσει την επαγγελματική
μου αξιοπιστία.
Αυτό το βράδυ έχω κλείσει ραντεβού με τον Αργύρη Βασιλειάδη στην έπαυλη
του αδερφού του, ο οποίος θα γιόρταζε τα γενέθλια της κόρης του ή κάτι τέτοιο, δεν
είχα κατάλαβα καλά. Ο Αργύρης ήταν χαμένο κορμί, συνεχώς χρεωμένος λόγω του
πάθους του για το τζόγο ή καλύτερα του πάθους του να χάνει στο τζόγο, υπάρχουν
και τέτοιοι τύποι. Αναγκαζόταν να ξεπουλάει δίχως να γίνεται αντιληπτός κομμάτι
το κομμάτι την ιδιωτική συλλογή του αδερφού του Νικηφόρου, μια πλούσια
συλλογή, αφού οι κάτοικοι της περιοχής την εφοδιάζανε ανελλιπώς έναντι
πινακίου φακής.
Ο Νικηφόρος Βασιλειάδης ήταν ζωντανός θρύλος για το Σκιάδι από όπου
καταγόταν. Είχε ξεκινήσει από το μηδέν κι είχε βρεθεί στα πενήντα πέντε του
πάμπλουτος εκμεταλλευόμενος τον αποδοτικό συνδυασμό οξύνοιας και
αναλγησίας που διέθετε από φυσικού του, τις ισχυρές γνωριμίες που απόκτησε στην
ανοδική του πορεία και τα σκοτεινά παιχνίδια του χρηματιστηρίου. Το Σκιάδι
ήταν ένα παραλιακό χωριό κοντά σε αρχαίο οικισμό κι είχε κοινά γνωρίσματα με
ένα σωρό άλλα παρεμφερή. Αλλοτριωμένο ίσαμε το μεδούλι από τον ξέφρενο
τουρισμό, διατηρούσε όμως και τα προγονικά χαρακτηριστικά του, εσωστρέφεια,
κουτοπονηριά και καχυποψία. Νερό πίνανε οι ντόπιοι στο όνομα του Νικηφόρου
Βασιλειάδη, γιατί από τη μια βάφτιζε σαν πολιτικός αβέρτα τα παιδιά τους, από
την άλλη επηρέαζε τις αποφάσεις της εκάστοτε κυβέρνησης για την
οικονομικοτεχνική ανάπτυξη της περιοχής, βλέπε ποικίλες όσες παρανομίες
οικοδομικής φύσεως. Ο Βασιλειάδης ήταν ένα αξιοσημείωτο κατάλοιπο
φεουδαρχίας μέσα σε συνθήκες υπερώριμου καπιταλισμού.
40_
ΕΓΚΛΗΜΑ ΣΤΟ ΧΩΡΙΟ

«Πώς είμαι;» ρωτάω την Αλεξάνδρα και με κοιτάζει λοξά με τα Γιαπωνέζικα
μάτια της. Από το λιμάνι ακούγονται τα νευρικά σφυρίγματα των λιμενικών καθώς
προσπαθούν να βάλουν σε τάξη τα στίφη των τουριστών που σκουντουφλούν στις
σκιές τους. «Κούκλος» απαντάει και διορθώνει το κόμπο της γραβάτας μου. «Αν
νυστάξεις, μη με περιμένεις», «Καλά» μού αποκρίνεται αφηρημένα κι ανοίγει την
τηλεόραση κι απομένουμε κι οι δύο να παρακολουθούμε με κομμένη την ανάσα το
έκτακτο δελτίο ειδήσεων. Ένα αεροσκάφος συνετρίβη στο Ελευθέριος Βενιζέλος,
δηλαδή προσγειώθηκε κανονικά, αλλά προτού ακινητοποιηθεί πήρε φόρα και
απογειώθηκε, ανέβηκε κάθετα σχεδόν στον ουρανό κι ύστερα έπεσε εξίσου κάθετα
στη γη, σκοτώθηκαν όλοι. Τα αίτια παρέμεναν προς το παρόν άγνωστα. «Ζούμε
μέσα στον παραλογισμό» σχολιάζω αφηρημένα. «Το παράλογο είναι το υπαρξιακό
αντίστοιχο των επιθυμιών μας!» μονολογεί η Αλεξάνδρα επηρεασμένη από τον
Καμύ των φοιτητικών της χρόνων.
Στη ρεσεψιόν σιγουρεύομαι για την κατεύθυνση που πρέπει να ακολουθήσω,
παίρνω το νοικιασμένο αμάξι και διασχίζω το Κυκλαδίτικο νησί ανασαίνοντας
βαθιά τις μυρωδιές του καλοκαιριού – αντιηλιακό και θυμάρι - τις ποτισμένες με
λεπτή υγρασία. Σκέφτομαι ότι δεν υπάρχουν πλέον χωριά με την κλασική
πολιτιστική έννοια του όρου, η κουλτούρα τους έχει μαραθεί και μόνο μια ασαφής
νοσταλγία έχει απομείνει. Αφότου η τηλεόραση μπήκε στην καθημερινότητα, η
επαρχία ανασαίνει αχόρταγα το μπαγιάτικο αέρα της πρωτεύουσας. Δεν ευθύνεται
μόνο η τηλεόραση. Παίζει το ρόλο της κι η υπόγεια επικοινωνία του διαδικτύου κι
όλες αυτές οι σκόρπιες πληροφορίες όπου ο καθένας λέει το κοντό του και το μακρύ
του, φταίει ότι ζούμε πλασματικά σα συμπιεσμένα αρχεία ανάμεσα από φλύαρες
αρλούμπες και εξεζητημένες διαφημίσεις. Τέλος πάντων, σημασία έχει ότι το
στερεότυπο έχει αλλοιωθεί, το καλούπι έχει σπάσει.
Φτάνω στο Σκιάδι, βρίσκω το μίνι μάρκετ διακόσια μέτρα μετά την εκκλησία,
προσπερνάω το σούπερ μάρκετ Ατλαντίς, στρίβω αριστερά σ’ έναν ιδιωτικό δρόμο
41_
Β’ΔΙΑΓΩΝΙΣΜΟΣ ΔΙΗΓΗΜΑΤΟΣ “ΣΤΕΛΙΟΣ ΞΕΦΛΟΥΔΑΣ”

με κυπαρίσσια εκατέρωθεν και παρκάρω έξω από τη φωτισμένη έπαυλη του
Βασιλειάδη.
Κόσμος λίγος, αλλά εκλεκτός είναι μαζεμένος στο κήπο, άνθρωποι πολυτελείας
όλων των ηλικιών, πολύχρωμοι και απαστράπτοντες σαν λουτροκαμπινέδες. Έχουν
έρθει με μια θαλαμηγό και τρία ιστιοφόρα, ένας μικρός στόλος αραγμένος στο
ιδιόκτητο λιμάνι. Χαμόγελα κι αρώματα και χρυσαφικά, όλα ανοξείδωτα στη
φρεναπάτη του καιρού. Ο Αργύρης Βασιλειάδης δεν είναι ανάμεσά τους.
«Τον περιμένουμε από στιγμή σε στιγμή, έχει πεταχτεί σε μια δουλειά που
προέκυψε απρόοπτα» μου εξηγεί η δεύτερη ή τρίτη σύζυγος του Νικηφόρου
Βασιλειάδη, μια γυναίκα εξωτικής ομορφιάς, τα μισά του χρόνια έχει. «Τι θα
πιείτε;» με ρωτάει μια στριφνή κοπέλα με στολή καμαριέρας. Κουνάω αρνητικά το
κεφάλι μου. Δεν πίνω ποτέ όταν κάνω δουλειές, γιατί το ποτό με επηρεάζει, μού
δημιουργεί κατάθλιψη, με κάνει να αισθάνομαι τη ματαιότητα της ζωής.
Κάθομαι σε μια πολυθρόνα κοντά στην πισίνα και περιμένω παρατηρώντας
τους άλλους. Γελαστές συντροφιές, κουτσομπολιό, ευχές, μερικοί το πάνε για χαρτί,
μερικοί άλλοι θέλουν να πάνε βόλτα στη φεγγαράδα και να κάνουνε νυχτερινό
μπάνιο. Μάλλον δεν έχουν μάθει για το αεροπλάνο που συνετρίβη γιατί κανείς δεν
το σχολιάζει. Από αόρατα ηχεία ακούγεται κάποια σονάτα για πιάνο του Μότσαρτ,
αλλά δε μπορώ να την εντοπίσω και παιδεύομαι.
Μια γυναίκα του Θεού κάθεται δίπλα μου και με εξετάζει απροκάλυπτα
εξονυχιστικά, «Ασφαλώς θα αναρωτιέστε τι κάνω εγώ εδώ πέρα» μου λέει στο τέλος.
Δεν αναρωτιέμαι. Είμαι σίγουρος για τα ψυχολογικά προβλήματα που
αντιμετωπίζει. Φοράει ένα ρούχο που μοιάζει κάτι ανάμεσα σε τσουβάλι και
χλαμύδα, το βλέμμα της παραπαίει μέσα σε πυρετική μούρλια και στο λαιμό της
κρέμεται ένας χρυσός σταυρός απ’ αυτούς που φορούν οι μητροπολίτες. «Είμαι σαν
τον άγιο Φραγκίσκο της Ασίζης… Περιφέρομαι ανάμεσα στους αμαρτωλούς για να
τους συνετίσω έστω και την τελευταία στιγμή, να δουν τα σημάδια του
Αρμαγεδώνα, το τέλος των ημερών». Κουνάω το κεφάλι μου με κατανόηση κι έχω
το βλέμμα μου στην είσοδο μπας και εμφανιστεί ο Αργύρης. «Είμαι η σύζυγος του
42_
ΕΓΚΛΗΜΑ ΣΤΟ ΧΩΡΙΟ

μέγα αμαρτωλού. Τον βλέπετε εκείνον εκεί με το κόκκινο μπλουζάκι, αυτόν με το
μουστάκι που παριστάνει τον Καζανόβα; Είναι ο άντρας μου. Χαρτοκλέφτης εκ
γενετής, θα τους τα πάρει όλα. Πάντα έτσι γίνεται κι εγώ προσεύχομαι να χάσει
έστω μια φορά ή τουλάχιστον να τον καταλάβουν, αλλά οι προσευχές μου δεν
εισακούονται».
Από τη δύσκολη θέση που βρίσκομαι, με βγάζει ο ήχος του τηλεφώνου, «Με
συγχωρείτε» μουρμουρίζω και βγάζω το κινητό, «Εσείς είσαστε ξεχωριστός
άνθρωπος, αμέσως το κατάλαβα, έχετε αυτό το φωτοστέφανο της άλλης όχθης» μου
λέει και σηκώνεται απότομα. Στο ακουστικό ακούω τη φωνή του Αργύρη βραχνή κι
αργόσυρτη. «Μου την είχανε στημένη… Μου ρίξανε με το όπλο… Στο στήθος…»,
ακολουθεί λαχάνιασμα, «Είμαι τραυματισμένος βαριά, δεν ξέρω αν… Έξω από το
ξωκκλήσι της αγίας Μαρκέλας…», λαχάνιασμα ξανά, «Δε μπορώ να έρθω στο
ραντεβού… Μη με περιμένεις… Δεν είπα τίποτα σε κανένα για σένα» κι άλλο
λαχάνιασμα, «Θέλω να είμαι κύριος στα ραντεβού μου… Πάντα ήμουν κύριος!»,
ακούγεται κάτι σα βογκητό, κάτι σα ρόγχος κι ύστερα ακούγονται μόνο οι γρύλλοι.
Αφηρημένα σκέφτομαι ότι είχε δίκιο η Αλεξάνδρα με τα κακά της προαισθήματα.
Κλείνω το τηλέφωνο και σηκώνομαι να φύγω έχοντας στην καρδιά μου το
παγωμένο χέρι του θανάτου.
«Είναι ώρα να μιλήσουμε για τις δουλειές μας!» λέει δίπλα μου ο Νικηφόρος
Βασιλειάδης και με ξαφνιάζει. Χοντρός, φαλακρός, στρογγυλοπρόσωπος,
καλοντυμένος, γελαστός κι ευχάριστος. Δε ξέρω τι δουλειές έχουμε μεταξύ μας.
Αναρωτιέμαι αν πρέπει να του πω για τον αδερφό του. Τελικά αποφασίζω να μην
πω τίποτα. «Με συγχωρείς που σε άφησα να περιμένεις τόσην ώρα, αλλά είχα να
μιλήσω με ένα σωρό ανθρώπους που δε σήκωνε αναβολή, έπρεπε να διευθετήσω
υποθέσεις. Τώρα όμως ήλθε η σειρά σου, χε χε!». Συνεχίζω να μην καταλαβαίνω. Με
χτυπάει φιλικά στην πλάτη, η υπηρέτρια με τη στολή της καμαριέρας έρχεται ξανά
κουβαλώντας το δίσκο με τα ποτά, «Πάρετε κάτι, για το καλό, για να ευχηθείτε»
επιμένει με το στριφνό της ύφος, αρνούμαι και πάλι. Ο Βασιλειάδης με πιάνει
43_
Β’ΔΙΑΓΩΝΙΣΜΟΣ ΔΙΗΓΗΜΑΤΟΣ “ΣΤΕΛΙΟΣ ΞΕΦΛΟΥΔΑΣ”

αγκαζέ και περπατάμε πλάι από την πισίνα, ο χαρτοκλέφτης σύζυγός της
θρησκόληπτης βοηθάει να στρωθεί το τραπέζι για τα χαρτιά. «Και με τι
ασχολείστε;» με ρωτάει ο οικοδεσπότης. «Μεταφορές. Έχω μια μεταφορική εταιρία,
κάνουμε διεθνείς μεταφορές κυρίως Ολλανδία και Γερμανία με Σαουδική Αραβία».
Δεν είναι ψέματα, είναι η κάλυψή μου. Προσωπικά δεν έχω ιδέα από μεταφορές,
έχει όμως ο συνεταίρος μου κι αυτός κρατάει τη ηνία. «Το μεροκάματο να βγαίνει»
ψευτογελάει ο Νικηφόρος Βασιλειάδης, είναι φανερό ότι έχω ανέβει στην εκτίμησή
του. «Άντε πάμε στη βιβλιοθήκη, μας περιμένουν». Δεν ξέρω ποιος μάς περιμένει,
υποθέτω ότι κάτι θα του έχει πει ο Αργύρης. Τον ακολουθώ στο εσωτερικό της
έπαυλης με την υψηλής αισθητικής διακόσμηση κι ανεβαίνουμε μια ξύλινη σκάλα.
Η βιβλιοθήκη που μπαίνουμε είναι γεμάτη βιβλία παλαιών εκδόσεων, όλοι οι
αρχαίοι συγγραφείς. Εκτός από τα σπάνια βιβλία υπάρχει κι η μουσική του
Μότσαρτ σε δίσκους βυνιλίου, σιντί, και μπομπίνες μαγνητοφώνου, οτιδήποτε έχει
ηχογραφηθεί. Δύο είναι τα πρόσωπα που μας περιμένουν, η όμορφη γυναίκα του
κι η κόρη του, ένα πλάσμα τεραστίων διαστάσεων με πηχτό σα βάλτος βλέμμα.
Στέκονται σαν αγάλματα μπροστά από την αραχνοΰφαντη κουρτίνα που κρύβει
τις έγνοιες μας από τις ξέγνοιαστες ομιλίες του κήπου. «Τον έφερα το γαμπρό!»
περηφανεύεται ο Βασιλειάδης σαν ψαράς που έπιασε ροφό. Οι δύο γυναίκες με
κοιτάζουν απορημένες. «Μα δεν είναι αυτός μπαμπά!» αντιδρά η κόρη του κι
αμέσως ανοίγει την πόρτα και φωνάζει, «Γεράσιμε, Γεράσιμε!».
Ένας καχεκτικός και χλεμπονιάρης με γυαλιά διανοούμενου και ντύσιμο της
λαϊκής αγοράς κάνει διστακτικά την εμφάνισή του. «Γεράσιμος Σάλτης,
συγγραφέας» συστήνεται με ασταθή φωνή. Τα έχω χαμένα, ο Βασιλειάδης τα έχει
εξίσου χαμένα, γιατί νόμιζε ότι εγώ ήμουν ο υποψήφιος γαμπρός. «Αυτόν αγαπάω
μπαμπά» λέει μελιστάλαχτα η κόρη του και εις επίρρωση των λεγομένων της
αγκαλιάζει το χλεμπονιάρη και τον εξαφανίζει στην αγκαλιά της. «Είναι αυτός
παιδάκι μου άνθρωπος για να γίνει γαμπρός μου! Έλα στα συγκαλά σου!», «Αυτόν
αγαπάω, μπαμπά». Κι αρχίζει η κουβέντα κι ο διαπληκτισμός ανάμεσά τους. Ο
44_
ΕΓΚΛΗΜΑ ΣΤΟ ΧΩΡΙΟ

Βασιλειάδης επιμένει ότι αυτό το μούτρο μοιάζει με προικοθήρα. Ο μελλοντικός
γαμπρός έχει ένα υποκριτικά δυστυχισμένο ύφος. «Είναι έντιμος άνθρωπος και
καθαρός χαρακτήρας, φτωχός όπως όλοι οι καθωσπρέπει συγγραφείς» επιμένει η
κόρη του σαν ηρωίδα του Σαίξπηρ. Η σύζυγος Βασιλειάδη παραμένει αινιγματικά
αμίλητη, όσο για μένα, στέκομαι στη γωνιά μου και δεν ξέρω τι να κάνω, η θέση
μου είναι λεπτή. Οι άλλοι δεν παίρνουν είδηση την αφύσικη κατάσταση που έχει
δημιουργηθεί, γιατί η βιβλιοθήκη βλέπει στην πίσω μεριά του σπιτιού.
Οι αρχαίοι τραγικοί αναπαύονται στις δάφνες τους πίσω από το κρύσταλλο της
βιβλιοθήκης και δε δίνουν δεκάρα για τον έρωτα της Ιουλιέτας, το χωριό αξιολογεί
τη μέρα που πέρασε κι ετοιμάζεται για την επόμενη, το φεγγάρι αρμενίζει στην
ερημιά της παγκόσμιας έλξης κι ο οικογενειακός καβγάς παίρνει ανεπιθύμητες
διαστάσεις, καθώς πατέρας και κόρη είναι αμετακίνητοι στις αποφάσεις τους, «Δε
θα τον πάρεις», «Θα τον πάρω», «Δε θα τον πάρεις σου λέω», «Θα τον πάρω, σου
λέω, γιατί αλλιώς θα πέσω από το παράθυρο και θα σκοτωθώ», «Δε μπορείς να με
εκβιάζεις εμένα, αν σου βαστάει πέσε!».
Πάνω στα νεύρα του το ξεστόμισε, αλλά η κόρη του είτε το παίρνει κατάκαρδα,
είτε πάνω στα δικά της νεύρα μπερδεύει το παράθυρο με την πόρτα, δίνει ένα πήδο
σα γκαστρωμένη ελαφίνα και βρίσκεται στο κενό. Σα να σκάει καρπούζι ακούγεται
ο γδούπος από το κεφάλι της στις πλάκες κι απομένει ακίνητη, τέζα.
«Παιδί μου, παιδί μου, σπλάχνο μου… Συμφορά!» θρηνεί ο απαρηγόρητος
πατέρας κοιτάζοντας το άψυχο κορμί της να ταξιδεύει στο υπερπέραν και την
παθαίνει την καρδιακή προσβολή. Φέρνει τα χέρια στο στήθος, αναποδογυρίζουν
τα βλέφαρά του, παραπατάει, λέει κάτι ασυνάρτητο και σωριάζεται φαρδύς πλατύς.
Κάνω να επέμβω, αλλά, «Κανείς δε μπορεί να κάνει τίποτα» με σταματάει η
γυναίκα του και απομένουμε ακίνητοι και τον περιμένουμε να πεθάνει. Με
έκπληξή μου διαπιστώνω ότι η ομορφονιά κρατάει το χέρι του συγγραφέα,
αποκαλύπτοντας επιτέλους τη σχέση τους, φανερώνοντας την πλεκτάνη. Σαν
πατημένο σκουλήκι σφαδάζει ο Βασιλειάδης στο παρκέ και στο τέλος τινάζει τα
πέταλα.
45_
Β’ΔΙΑΓΩΝΙΣΜΟΣ ΔΙΗΓΗΜΑΤΟΣ “ΣΤΕΛΙΟΣ ΞΕΦΛΟΥΔΑΣ”

«Θα πληρώσουμε αδρά για την εχεμύθειά σας» μου υπόσχεται η χήρα πλέον του
Βασιλειάδη και της δίνω την επαγγελματική μου κάρτα, τουλάχιστον να βγει κάτι
απ’ αυτήν την ιστορία. «Καληνύχτα και ζωή σε λόγου σας! Να ζήσετε, να τον
θυμόσαστε…» λέω άτονα κουνώντας το κεφάλι μου με κατανόηση και βγαίνω
βιαστικά από την πίσω πόρτα.
Διασχίζοντας το χαλικόστρωτο δρομάκι, ακούω κάποιον απροσδιόριστο
θόρυβο, κοιτάζω προσεκτικά και βλέπω πίσω από τα κλαδιά της μουσμουλιάς έναν
άντρα γύρω στα εξήντα με ξεπλυμένα γαλάζια μάτια και αραιά ασημένια μαλλιά,
να ετοιμάζεται να αυτοπυροβοληθεί, «Τα έχασα όλα» μου εξηγεί με την
λακωνικότητα των αυτόχειρων, «Και τι απομένει σε έναν ευπατρίδη όταν τα χάσει
όλα;» με ρωτάει ρητορικά και δίχως να περιμένει απάντηση, πυροβολεί το στόμα
του και τα μυαλά του τινάζονται πάνω και πάρτον κάτω. Ο χαρτοκλέφτης έχει
κάνει καλή δουλειά.
Επιστρέφω τρέχοντας στον κήπο για να ειδοποιήσω τους άλλους και κει με
περιμένει νέα έκπληξη. Κρατώντας τις κοιλιές τους είναι πεσμένοι όλοι γύρω από
το τραπέζι με τα τραπουλόχαρτα και σπαρταρούν και βογκούν και διπλώνονται κι
είναι τα πρόσωπά τους μάσκες της απόγνωσης από τους αφόρητους πόνους.
Ανάμεσά τους η θρησκόληπτη στέκεται καμαρωτή και εκφωνεί εκείνο το
απόσπασμα του αποστόλου Παύλου που μιλάει για την αγάπη, τονίζοντας
ιδιαιτέρως τις λέξεις «κύμβαλο αλαλάζον», ενώ πλάι της η υπηρέτρια με τη στολή
της καμαριέρας έχοντας ένα φαρδύ χαμόγελο ικανοποίησης στο στριφνό της
πρόσωπο επαναλαμβάνει σαν ψάλτης, «Νυν απολύεις τον δούλο σου, Δέσποτα!».
«Τι κάνατε;» φωνάζει εκτός εαυτού η χήρα Βασιλειάδη, «Τους ξεκάναμε!» της
απαντάνε κι οι δύο μαζί, «Καθαρίσαμε με δηλητήριο την κοπριά και την αμαρτία»,
απαγγέλει ο θηλυκός εξολοθρευτής του Κυρίου, «Εγώ έβαλα το δηλητήριο σε όλα
τα μπουκάλια με τα ποτά» επαίρεται η διαβολική υπηρέτρια. «Εσείς είναι καλύτερα
να φύγετε τώρα, πριν πλακώσει η αστυνομία κι αρχίσουνε οι ανακρίσεις» μου
46_
ΕΓΚΛΗΜΑ ΣΤΟ ΧΩΡΙΟ

ψιθυρίζει ψύχραιμα ο Γεράσιμος Σάλτης, αφήνοντας να εννοηθεί αυτοί θα τα
βόλευαν με τον άλφα ή βήτα τρόπο.
Ακολουθώ τη συμβουλή του και φεύγω δίχως χαιρετούρες. Το χωριό κοιμάται
αμέριμνο κι έχει στα κλειστά του βλέφαρα την ψευδαίσθηση του παντοτινού. Και
μόνο οι τουρίστες αγρυπνούν χορεύοντας στο beach bar που ξενυχτάει, οι
τουρίστες κι οι γρύλοι που τρίβουν σαν πιπέρι το φεγγαρόφωτο μπας κι επιτέλους
ζευγαρώσουν.
Η Αλεξάνδρα με περιμένει κοιτάζοντας τα λυπημένα φώτα του λιμανιού να
τρεμουλιάζουν στο νερό και ονειρεύεται ξύπνια. «Εντάξει;» με ρωτάει και της
εξιστορώ περιληπτικά τα συμβάντα. «Λες κι ο θάνατος παραμόνευε το κάθε μου
βήμα» καταλήγω. «Ο θάνατος παραμονεύει! Αυτό μοιάζει με τίτλο διηγήματος.
Μήπως συνάντησες κανένα συγγραφέα;», «Ναι, συνάντησα ένα συγγραφέα, ένα
συγγραφέα προικοθήρα» της λέω καθώς γδύνομαι κι ετοιμάζομαι να μπω στο
ντους και να βγάλω από πάνω μου τους θανάτους της επικίνδυνης δουλειάς μου.
«Όλοι οι συγγραφείς είναι μαύρα φίδια, σκοτεινές ψυχές» μονολογεί με
χασμουρητό η Αλεξάνδρα επηρεασμένη από την απατηλές εκπομπές της
τηλεόρασης.
47_
Β’ΔΙΑΓΩΝΙΣΜΟΣ ΔΙΗΓΗΜΑΤΟΣ “ΣΤΕΛΙΟΣ ΞΕΦΛΟΥΔΑΣ”

Λιλή Γάτη
Αθανασία
Αφιερωμένο στη μνήμη της γιαγιούλας μου Σοφίας Παπαϊωάννου
και στην αδελφή της Βαγγελιώ Κορομπίλη,
από της οποίας την πραγματική ιστορία είναι εμπνευσμένο το διήγημά μου.
ΥΣΚΟΛΟΣ ΦΕΤΟΣ Ο ΧΕΙΜΩΝΑΣ», ΤΗΣ ΕΙΠΑ. «Σε λίγο μπαίνει ο Μάρτης και δεν
λέει να κοπάσει το κρύο». Εκείνη δεν μίλησε, ήπιε μια γουλιά από τον
μέτριο ελληνικό καφέ της και συνέχισε να κοιτάζει τη φωτιά στην παραστιά(1)
.
Σουρούπωνε και το φως της μέρας βυθιζόταν σιγά-σιγά στο σκοτάδι. Το πρόσωπό
της τώρα, φωτιζόταν μόνο από τις πυρόξανθες φλόγες. Μ’ ένα φως τόσο αχνό κι
όμως τόσο αποκαλυπτικό. Πρώτη φορά έβλεπα πέρα από τις ρυτίδες στο
κουρασμένο της πρόσωπο. Έβλεπα πιο βαθειά. Έβλεπα δρόμους ολάκερους
χαραγμένους γύρω από τα μάτια της.
«Δ
«Δεν μιλάς κυρά Παναγιούλα»; «Η φωτιά», μου λέει «ώρες-ώρες με πάει πίσω».
«Που πίσω»; «Πίσω, στην πρώτη φορά που πέθανα». Αυτή η τελευταία της
κουβέντα, αν και ήμουν τόσο κοντά στην φωτιά, κατάφερε να κάνει το αίμα μου να
παγώσει.
«Σαν και σήμερα ήτανε», συνέχισε, «Μάρτης γδάρτης κι είχε ένα γόνα(2) χιόνι.
Μας χτυπήσανε την πόρτα, αλαφιασμένοι. Λίγδιδες και νηστικοί. Ένα ποτήρι νερό
κυρά, είμαστε του τάδε. Κι εμείς και το νερό και το ψωμί κι ένα πιάτο φαί. Όχι ότι
μας περίσσευε, αλλά δεν μας έλειπε κιόλα. Ούτε το ψωμί. Είχαμε βλέπεις το μύλο κι
αλέθαμε και τα δύσκολα τα χρόνια με τους πολέμους και τις στερήσεις, είχαμε. Όχι
πολλά, ίσα όμως να ζήσουμε, είχαμε. Κι αφού ντερλίκωσαν, πήραν και δυο
γινωμένες(3) και τσολιάστηκαν(4) στον αχυρώνα.
48_
ΕΓΚΛΗΜΑ ΣΤΟ ΧΩΡΙΟ

Ξημερώνοντας, πήρα τον μικρό, τον έδεσα στην πλάτη κι έκανα για το μύλο. Τη
μεγάλη την άφησα στο σπίτι να βάλει το φαί κι ο Σταύρος στα μεταλλεία. Άξαφνα,
ακούσαμε δυο τουφεκιές και ποδοβολητό και μετά λαμπάδιασε ο τόπος. Κλέψανε,
λέει, δέκα γίδια οι λεγάμενοι από το Παλιοχώρι κι ήρθανε στη Βάριανη να
κρυφτούνε, για να τραβήξουνε ταχιά(5) για τη Σιγδίτσα και ύστερα για όπου αλλού.
Κι ήρθαν οι Παλιοχωρήτες με τα σίδερα(6), ξωπίσω κι αυτοί για το ευχαριστώ, μου
λαμπαδιάσανε το σπίτι.
Έτρεχα με το μικρό δεμένο στην πλάτη. ‘’Το κορίτσι!’’, φώναζα, ‘’Το κορίτσι!’’
Λύνω τον μικρό, τον αφήνω στο πλατύσκαλο και ορμάω στο σπίτι. Το κορίτσι,
κουλουριασμένο, δίπλα στην παραστιά, τσουρουφλισμένο. Ήρθαν οι γειτόνοι,
μαζέψαμε το κορίτσι κι ο ένας με τον άλλο τη σβήσαμε την λαμπάδα.
Γιατρός δεν έπαρχε στη Βάριανη, μονάχα στα Σάλωνα. Πήρα ένα τράστο(7)
,
έβαλα ένα καρβέλι ψωμί και πέντε δραχμές που ‘χα κρυμμένες για ώρα ανάγκης κι
έφυγα αχάραγα με το κορίτσι στα χέρια. Κατέβηκα το μονοπάτι σχεδόν
κουτρουβαλώντας και καμιά ώρα μετά, έφτασα στον διεθνή. Από ‘κει ήρθε το
αυτοκίνητο για την Άμφισσα.
Δώδεκα μέρες στο νοσοκομείο, με το κορίτσι φαρμακωμένο. Δώδεκα μέρες, μ’
ένα καρβέλι ψωμί και τα ίδια ρούχα. Αυτά τα ρημάδια τα ρούχα που μύριζαν
καμένη σάρκα και μου ‘κοβαν την ανάσα. Κι ύστερα ο γιατρός, ‘’δεν άντεξαν τα
πλεμόνια της κυρά Παναγιούλα. Πάρτο να το κλάψεις όπως πρέπει’’. Δεν άντεξαν
τα πλεμόνια της, τα σάπισε η καρβουνίλα. Και δεν ήταν ούτε παιδί, ούτε γυναίκα.
Εννιά χρονών κορίτσι. Ολόκληρο κορίτσι.
Και το ‘πλυνα και το ‘ντυσα και το πήρα πάλι στα χέρια και περίμενα πάλι
αχάραγα το αυτοκίνητο, για το χωριό. Κι είχανε πια λιώσει τα χιόνια. Κι αν είχαν
λιώσει; Και τι; Το ‘χα χάσει το κορίτσι. Κράταγα στο λεωφορείο, κρύο το κορμί του
παιδιού μέσα στα στήθια μου. Αμίλητη κι έλεγα μήπως το ζεστάνω το κορμάκι. Και
κοίταγα κάτω από τα κλειστά τα ματοτσίνορα, μπας και βρω μια χαραμάδα.
Μήπως φωτίσει. Μήπως έκανα λάθος και δεν μου είπε ο γιατρός ότι δεν άντεξαν τα
πλεμόνια της.
49_
Β’ΔΙΑΓΩΝΙΣΜΟΣ ΔΙΗΓΗΜΑΤΟΣ “ΣΤΕΛΙΟΣ ΞΕΦΛΟΥΔΑΣ”

Κι έφτασε το αυτοκίνητο στον πάτο στο χωριό, στον διεθνή. Και πήρα πάλι το
παιδί στα χέρια να το ανεβάσω στο χωριό. Πριν φτάσω να περάσω το ποτάμι όμως,
μ’ είχαν προδώσει και τα ποδάρια και τα κουράγια και τα δικά μου τα πλεμόνια.
Εμφανίστηκαν τότε, καλή τους ώρα, κάτι εργάτες από τα μεταλλεία και
φορτωθήκανε αυτοί το παιδί και φορτωθήκανε κι εμένα. Τον μοιραστήκαμε το
Γολγοθά. Και τον κουβάλησαν αυτοί το σταυρό μου. Αλλά ένα να ξέρεις. Ένα μου
‘μαθε η ζωή. Ο Γολγοθάς, αρχή έχει μονάχα, δεν έχει τέλος. Κι ο σταυρός, αν
ακουμπήσει μια φορά στην πλάτη σου, για πάντα θα το νιώθεις το φορτίο.
Ύστερα, όλα έγιναν γρήγορα. Και μόλις πιάσαμε να χώσουμε τον ξύλινο σταυρό
με το όνομα του κοριτσιού στο λάκκο, άφησα κι εγώ εκεί τα μάτια μου. Μόνο τη
μυρωδιά πήρα μαζί μου, που δεν ξεκόλλαγε από το πετσί μου. Κι έκλαιγε το μικρό
και δεν μιλιότανε κι ο Σταύρος και τρέχανε ποτάμια τα μάτια των γειτόνων. Μα τα
δικά μου, τι να βγάλουνε; Δεν κλαίνε οι πεθαμένοι. Κλαίνε;»
Και με κοιτάει ίσα στα μάτια. Στα μάτια μου που είχαν θολώσει από τα δάκρυα,
που έτρεχαν ακατάπαυστα, παράταιρα με το υπόλοιπο πρόσωπό μου, που ήταν
ανέκφραστο, σχεδόν αποσβολωμένο. Ναι, σκέφτηκα. Δεν κλαίνε οι πεθαμένοι κυρά
Παναγιούλα. Αλλά πως γίνεται να πονάνε τα χέρια των ζωντανών από ένα βάρος
που ποτέ δεν σήκωσαν; Είχαν μουδιάσει τα χέρια μου κι είχε ιδρώσει το στήθος
μου, λες και το ‘χα ανεβάσει στη Βάριανη εγώ, το κορίτσι.
«Και μετά»; Κατάφερα να πω ξεψυχισμένα.
Μετά, ο καιρός έφευγε πιο γρήγορα κι απ’ ότι έφευγαν τα μαλλιά απ’ το κεφάλι
μου. Έδενα τον μικρό στην πλάτη και πότε στο μύλο, πότε παίρναμε εργολαβία
πέτρα να τη σπάσουμε και να τη φορτώσουμε στα φορτηγά, ώσπου ήρθε η ώρα ν’
ανοίξουμε το δρόμο που θα ένωνε τη Βάριανη με τον διεθνή. Δουλειά κι Άγιος ο
Θεός. Έπαιρναν δεκαοκτώ δραχμές οι γυναίκες μεροκάματο και είκοσι οι άντρες κι
εγώ με την αδερφή μου, σκυλιά μαύρα, παίρναμε ένα εικοσάρικο η κάθε μια. Και
έζηγε λιγάκι καλύτερα η φαμίλια. Αλλά αυτό το κονάκι(8) μου, δεν έπαψε ποτέ να
μυρίζει καπνίλα. Και κάτω απ’ τη μαντήλα μου, είχανε μείνει δυο τρίχες όλες κι
όλες.
50_
ΕΓΚΛΗΜΑ ΣΤΟ ΧΩΡΙΟ

Και με τούτα και με τα’ άλλα, μαζέψαμε τα μπογαλάκια μας και πήραμε των
ομματίων μας απ’ τη Βάριανη, μπας και στα Καστέλλια έχει άλλον αέρα και
καθαρίσει η καπνίλα και φύγει απ’ το πετσί η μυρωδιά από την καμένη σάρκα. Και
να σου πω και κάτι να γελάσεις; Ήρθαμε για να γλιτώσουμε απ’ την καπνίλα και
τον βάλαμε ολότελα τον καπνό στα σπίτια μας».
Κι έσκασε η κυρά Παναγιούλα ένα χαμόγελο μισό, μ’ όση ειρωνεία ένιωθε για
τη ζωή, ζωγραφισμένο στην άκρη του.
« Με τα καπνά το βγάζαμε το καρβέλι το ψωμί. Τα σπέρναμε, τα μαζεύαμε, τα
αρμαθιάζαμε, τα βελονιάζαμε και τα ξεραίναμε. Και γίναν τα καπνά η ευκαιρία
και μπορέσαμε και σπουδάσαμε τον μικρό. Κι έγινε γιατρός, να σώζει τα παιδιά με
τα χαλασμένα πλεμόνια. Κι εγώ στη Βάριανη, δεν ξαναπάτησα ποτέ, ίσα με τα
τώρα. Εδώ στα Καστέλλια αναστήθηκα, εδώ ξαναπέθανα κι εδώ θ’ αφήσω το
κουφάρι μου σαν το θελήσει ο Θεός».
Με κοιτάει τρυφερά σαν να κατάλαβε τη σκέψη μου, πίνει άλλη μια γουλιά από
τον μέτριο ελληνικό καφέ της κι αμέσως το βλέμμα της γίνεται ξανά σκληρό και η
φωνή της, τραχιά, σχεδόν άγρια.
« Σου φαίνεται παράξενο που δεν ξαναπάτησα στην Βάριανη; Να κάνω, τι; Να
πάω στον τάφο του κοριτσιού να προσκυνήσω τα κόκαλα; Το γέννησα αλλού το
κορίτσι. Και το γεννούσα κάθε φορά, με τον ίδιο πόνο - τον πόνο που μόνο η μάνα
ξέρει- και του ‘κλεινα τα μάτια πάντα με το ίδιο ανάθεμα. Γέννα και θάνατος μαζί,
κάθε φορά που άναβα το κεράκι στην εκκλησιά του Αϊ Θανάση. Μέσα μου το ‘χα
το κορίτσι κι εκεί με τη βοήθεια της Παναγίας το φανέρωνα. Για χρόνια και χρόνια
η στιγμή, μέχρι το σπίρτο να συρθεί στην τσακμακόπετρα, να κάνει φωτιά, αχ
φωτιά, και να ανάψει το κερί, έμοιαζε μ’ έναν ολόκληρο αιώνα. Δεν ξέρω γιατί
διάλεξα αυτή την εκκλησιά. Ή το θέλημά Του με πήγε ή η σκέψη ότι από ‘κει
περάσανε ένα σωρό καταχτητές, Τούρκοι, Γερμανοί κι ένα ασκέρι ακόμα διαόλοι κι
αυτή στεκόταν εκεί, αθάνατη. Όλοι τη σεβάστηκαν. Όλοι εχτός απ’ τα λεφτά.
Έχουνε θεό τα λεφτά; Αυτά είναι από μόνα τους θεός και γκρεμίζουνε κι εκκλησιές.
51_
Β’ΔΙΑΓΩΝΙΣΜΟΣ ΔΙΗΓΗΜΑΤΟΣ “ΣΤΕΛΙΟΣ ΞΕΦΛΟΥΔΑΣ”

Βρήκανε, λέει, αυτοί που μας ρημάζουνε τον τόπο βωξίτη κάτω από την εκκλησιά
και τη βγάλανε σκάρτη στο άψε σβήσε, για το κέρδος.
Και μου το σκοτώσανε για δεύτερη φορά το κορίτσι. Τ’ ακούς; Για δεύτερη. Και
με σκοτώσανε κι εμένα πάλι. Αλλά αυτή τη φορά, δεν του χαλάσαν τα πλεμόνια.
Αυτοί οι δεύτεροι φονιάδες, κατάφεραν κάτι που οι πρώτοι δεν πέτυχαν ποτέ. Μαζί
με την εκκλησιά, μας γκρεμίσαν και την ελπίδα.
Οι πρώτοι, οι λίγδιδες, το πληρώσανε το έγκλημα με δυο τουφεκιές. Οι δεύτεροι
είναι ακόμα στο σεργιάνι και ψάχνουνε και για άλλους Αϊ Θανάσηδες. Και για
άλλες εκκλησίες που η κάθε μάνα κάνει αθάνατο το παιδί της, έστω για όσο κρατάει
ένα κερί. Ή καντάρια κεριά. Μέχρι να τ’ αποφασίσει ο Θεός και να σμίξουν οι
ψυχές τους. Αυτό περιμένω κι εγώ, τη μέρα εκείνη που θα τελέψει το λάδι μου».
Η φωτιά είχε σχεδόν σβήσει και μείναμε να κοιτάζουμε με την κυρά
Παναγιούλα, τ’ αποκαΐδια στην παραστιά. Δεν φαίνονταν πια οι δρόμοι που ήταν
χαραγμένοι στο πρόσωπό της. Ίσως γιατί δεν είχε πια φως, ίσως γιατί είχαμε
περπατήσει μαζί πολλούς από αυτούς και τους είχα αφήσει πίσω.
«Πως το έλεγαν το κορίτσι κυρά Παναγιούλα»; Τη ρωτάω κοιτώντας τη στα
μάτια.
«Αθανασία» μου λέει, «Αθανασία».
1. παραστιά : πυροστιά, τζάκι
2. γόνα : γόνατο
3. γινωμένες : κουβέρτες που υφαίνονταν στον αργαλειό
4. τσολιάστηκαν : ξάπλωσαν
5. ταχιά : αύριο
6. σίδερα : όπλα
7. τράστο : ταγάρι, υφασμάτινος σάκος
8. κονάκι : σπίτι
52_
ΕΓΚΛΗΜΑ ΣΤΟ ΧΩΡΙΟ

Ιορδάνης Κυριακίδης
Έγκλημα δίχως τιμωρία
ΛΑΚΕΡΗ ΤΗ ΘΑΛΑΣΣΑ ΣΚΕΠΑΖΑΝ ΤΑ ΒΑΣΑΝΑ που μου φόρτωσε ο αστόχαστος, ο
άνδρας μου, που δεν κατείχε τίποτε άλλο, πέρα απ’ τα ξενύχτια με τις
σουρλουλούδες κι απ’ τ’ ατέλειωτα μεθύσια. Τ’ ανομολόγητα σπίτια ήταν τα στέκια
του και στα καπηλειά ξημεροβραδιαζόταν κι εμείς κάμναμε πέρα απ’ τις ντροπές
μας. Ζωντανή μ’ έστελνε στην κόλαση, με τ’ αμάθητα βάρη του, μα διόλου δε
νοιαζόταν γι’ αυτό, ο αθεόφοβος. Μοναχά ένα παιδί προλάβαμε να κάμουμε, τη
Φιλιώ, γιατί δεν ξάδειαζε, ο κολασμένος, να δει τη φαμελιά του. Κρυβόμουν, κι απ’
τον εαυτό μου ακόμα, γιατί δεν άντεχα τις πομπές του κι έλεγα, όνειρο είναι, θα
ξυπνήσω και θα γελώ με τα καμώματα της νύχτας. Για τούτο, οι γονέοι μου,
παρακαλούσαν την Παναγιά, να του στείλει κακιά αρρώστια, να δει χαΐρι το
σπιτικό μας, για τούτο έφυγαν τόσο νωρίς μ’ ανοιχτά τα μάτια.
Ο
Δεν τον ήθελε ο κύρης μου για άντρα μου, έκοβε το μάτι του, μα έλα που
βάλθηκε η μοίρα να μου κάμει κακό κι εγώ την βοηθούσα! Άμαθη καθώς ήμουνα,
παρακαλούσα τον κύρη μου, να δεχτεί τον Ευγένιο για γαμπρό του, να μη χάσω
τέτοιο τυχερό και να τώρα η κατάντια μου.
Στο γάμο μας, μοναχά αυτός ήταν και κείνοι που τον γέννησαν, κανείς άλλος.
Δεν είχε συγγενείς, δεν είχε φίλους, να ‘ρθουν στη χαρά του; Με μπαλωμένο βρακί
πέρασε το κατώφλι μας, ο βελζεβούλης, και τον κάμαμε τσορμπατζή, μα αυτός
άλλες έγνοιες είχε, πώς να κοιτά τις ξένες αυλές.
Σαν μπούχτισε, ο αφορεσμένος, απ’ τις βρομοδουλειές του, σαν με γονάτισε για
τα καλά, ξενιτεύτηκε, να γυρίσει πίσω με καλούδια, να με κάμει κυρά, έτσι έλεγε.
Κυρά ήμουν, μα ετούτος το ξεχνούσε κι έτρεχε με τη μια και με την άλλη κι εγώ
έπεφτα στα τάρταρα και ζητούσα να χαθώ, μη με βλέπει ανθρώπου μάτι. «Μείνε
53_
Β’ΔΙΑΓΩΝΙΣΜΟΣ ΔΙΗΓΗΜΑΤΟΣ “ΣΤΕΛΙΟΣ ΞΕΦΛΟΥΔΑΣ”

στον τόπο σου, επέμενα, τι θ’ απογίνουμε δυο γυναίκες μοναχές;» Τον
παρακαλούσα να μείνει, κι ας ζητούσα κρυφά, να του ‘ρθει αποπληξία, μα κανέναν
δεν άκουσε κι έφυγε. Κάλλιο, θα ‘στεργα, να ‘μενα χήρα, παρά ν’ ακούγω τα
μισόλογα του κόσμου, πως μας παρατούσε κι έφευγε, μοναχά να σουρτουκεύει
λεύτερα.
Γραφή ποτέ δεν έγραψε, μα όλοι στο χωριό μαθαίναμε τα μπερεκέτια του και
χαμήλωνα περσότερο το μπόι μου και δεν είχα παρηγόρια.
Κυλούσε ο καιρός, το σπλάχνο μου μεγάλωνε και γινόταν κοπέλα, ολόιδιος
άγγελος, και καμάρωνα για το φυτράδι μου. Παρηγοριά κι απαντοχή μου ήταν η
Φιλιώ και για χάρη της μισοξεχνούσα τις τυράγνιες του ακατονόμαστου, έπαυα τις
κατάρες μου γι’ αυτόν κι έπαιρνα κομμάτι πάνω μου.
Τα χρόνια περνούσαν, μα οι μοίρες άλλα δούλευαν γι’ αυτές! Δεν έπρεπε να
ψευτογελάσουν, να χαλαρώσει κομμάτι η καρδιά τους. Η Φιλιώ, γινόταν δασκάλα
και πάνω που γιόρταζαν, πάνω που οι δυο γυναίκες δούλευαν τα μικρά τους
όνειρα και διπλοκάθονταν σε κάποια σιγουριά, χτυπά την πόρτα του σπιτιού ο
Ευγένιος, ο ξεχασμένος άντρας της Ευτέρπης, η ξεχασμένη της ντροπή.
Πάγωσαν, μάνα και κόρη, με τούτο το φάντασμα, που ακάλεστα βρέθηκε μπρος
τους. Σταυροκοπήθηκε, μια-δυο φορές, εκείνη, μην είναι κακό όνειρο, λέξη δεν είπε
η Φιλιώ και μοναχά έκαναν τόπο, να περάσει μέσα η κατάρα του σπιτιού.
Σώπαιναν, λες και κακιά μάγισσα τους πήρε τη λαλιά, θαρρείς πως
φιλοξενούσαν, άθελά τους, ορκισμένο εχθρό, λες και ξενυχτούσαν νεκρό. Κάπου-
κάπου, ακουγόταν ήχος, που έμοιαζε μ’ αναστεναγμό, ίσως φωνή θεριού, που
πιάστηκε στο δίχτυ, που πάλευε να λευτερωθεί, και μετά ησυχία νεκροταφείου. Τα
βλέμματα έμεναν παγωμένα, θαρρείς, να μην στέλνουν την εικόνα στην καρδιά, να
χαρούν, να λυπηθούν, να θυμώσουν, να βρίσουν ακόμη.
Η Ευτέρπη, ξαναθυμήθηκε τα βάρητα που της φόρτωσε ετούτος ο άπραγος, που
τα ‘φερε έτσι η κατάρα κι έγινε άντρας της. Κοίταξε πίσω, ξαναείδε την
54_
ΕΓΚΛΗΜΑ ΣΤΟ ΧΩΡΙΟ

τυραγνισμένη της ζωή και ξανάνιωσε πως άφταιχτα την έχασε κι ετούτος ήταν η
αιτία.
Σαν αστραπή πέρασε απ’ το μυαλό της το μυστικό φάρμακο, που το ‘χε
μαθημένο απ’ τη μάνα της, και κείνη απ’ τη δική της, κι ανάσανε βαθιά. Έβραζαν
τη ρίζα κάποιου φυτού και το ζουμί το έδιναν σε κείνες που είχαν δύσκολες γέννες,
να λευτερωθούν γρηγορότερα, μην κινδυνέψουν, μάνα και μωρό. Τούτο το
φάρμακο, αν δεν το έκαμνες κουμάντο, μπορούσε να γίνει φαρμάκι, να χαθεί
άνθρωπος. Ήταν δύσκολο φάρμακο, ζητούσε περίσσια προσοχή, μα δεν ήταν
φαρμάκι, παρά μοναχά αν έπεφτε σε χέρια αστόχαστα.
Τώρα, που έβλεπε μπροστά της την αιτία της δυστυχίας της, σκέφτηκε τούτο το
φάρμακο. Η Ευτέρπη, ήταν η μαμή όλων των γύρω χωριών, απ’ τη μέρα που
πέθανε η μάνα της, και βοήθησε πολλές ετοιμόγεννες, μην κακοπάθουν, κι όλοι την
ευλογούσαν. Τούτο το φάρμακο, γινόταν τώρα φαρμάκι στο μυαλό της, και το
φχαριστιόταν. «…θα τον ποτίσω, κι ας πάει στη μαύρη κόλαση, ποτέ μη βρει
αναπαμό, ο εωσφόρος», σιγομουρμούρισε κι έστηναν χορό τα μέσα της.
Αύριο κιόλας, θα κατέβαινε στο υπόγειο, να πάρει τη φυλαγμένη ρίζα, να τη
βράσει, να ποτίσει το γέρο, να τον εκδικηθεί για τους άδικους παιδεμούς της. Με
τούτο το φαρμάκι θ’ αναμετριόταν με τον Ευγένιο και ήταν σίγουρη πως θα
διπλονικούσε.
Όλα τα σχεδίασε με περίσσια φρόνηση, αφού το φάρμακο δε συγχωρούσε
κουτουράδες. Θ’ άφηνε να περάσει λίγος καιρός, να πάει ο Ευγένιος στον καφενέ,
να ζυγιάσουν οι συγχωριανοί τις αρρώστιες του, μην πονηρευτούν για το χαμό του.
Κύλησαν κάμποσες μέρες, βγήκε ο γέρος έξω, γύρισε στο σπίτι, να φάει και να
κοιμηθεί και οι κουβέντες λιγοστές, φτωχές.
Σαν είδε η Ευτέρπη, πως ωρίμασε ο καιρός, πως ωρίμασε το φάρμακο, κοντά στο
βραδινό, του ‘βαλε το κρασί με το φαρμάκι και κάθισε παραδίπλα, να τον δει να το
πίνει, να ξεκαρδίζονται τα σωθικά της.
Σήμερα, έδειχνε κουρασμένος ο Ευγένιος και λίγο πριν πέσει να κοιμηθεί, της
είπε.
55_
Β’ΔΙΑΓΩΝΙΣΜΟΣ ΔΙΗΓΗΜΑΤΟΣ “ΣΤΕΛΙΟΣ ΞΕΦΛΟΥΔΑΣ”

- Τον ξέχασα ετούτον τον τόπο και δε μου πολυαρέσει. Θα πουλήσω τα έχει μου
και θα φύγω.
- Των γονέων μου τα μπερεκέτια θα πουλήσεις, είπε αυτή και σκέπασε το
πρόσωπό της απ’ την τρομάρα της.
Έπρεπε να βιαστεί η Ευτέρπη, να μεγαλώσει τη δόση απ’ το δηλητήριο, να
κοντύνει το χρόνο, να μην προλάβει να τελειώσει τα σχέδιά του ο Ευγένιος και
χαθεί το βιος της.
Αυτή, υπολόγιζε, να του δώσει το φαρμάκι με ρέγουλα, να πεθάνει
‘’φυσιολογικά’’, μα τώρα ο γέρος άλλαζε τη σειρά. Έπρεπε να βιαστεί, να
δυναμώσει το δηλητήριο και δε νοιαζόταν μη φανερωθεί το μυστικό της.
Τ’ άλλο βράδυ, μεγάλωσε τη δόση και κάθισε πάλι απέναντί του. Καμωνόταν
πως πρόθυμα τον φρόντιζε, του ‘βαζε τ’ ακριβό κρασί μπρος του, ετοίμαζε το
κρεβάτι του και μετά περνούσε στην κάμαρή της, να κάμει τους δικούς της
λογαριασμούς, να κοιμηθεί, όμοια με κείνον που τα ‘χει όλα με φρόνηση
καμωμένα.
Ξημέρωσε και τούτη και η άλλη και η παρ’ άλλη μέρα κι ο γέρος έδειχνε να ‘ναι
καλά. Όλα πήγαιναν όπως τα υπολόγιζε, αφού η νέα δόση δεν την ξεστράτιζε.
Έκανε και πρόβες για το θρήνο της, σαν θα πέθαινε αυτός, μα δεν έβρισκε λόγια, να
‘ναι κοντά στην αλήθεια, μη ρεζιλευτεί μπρος στους χωριανούς. Λογάριασε και το
τραπέζι που θα ‘στηνε, μετά το φύτεμά του, και της φαίνονταν πολλά τα έξοδα.
«Χαράμι του, μονολόγησε, τι να κάμω; Άνθρωπος πέθανε, θέλει φροντίδα και δε μ’
αρέσουν τα κουτσομπολιά. Ετούτο το έξοδο, χαμένος παράς είναι, μα τι να κάμω;».
Σήμερα, ο Ευγένιος, ξύπνησε αργά κι έδειχνε θυμωμένος, γιατί είχε να κάμει
δουλειές κι άργησε. Ένιωθε κουρασμένος και θαρρείς πως παραπατούσε. «Πρέπει
να κόψω το πιοτί», μονολόγησε, την ώρα που έφευγε.
Τρόμαξε η Ευτέρπη με τούτο που άκουσε. Έφτανε στο τέλος και η δουλειά της
χαλούσε.
Σαν βγήκε έξω εκείνος, πήρε αυτή το δρόμο για την εκκλησιά.
56_
ΕΓΚΛΗΜΑ ΣΤΟ ΧΩΡΙΟ

Ζητούσε να κουβεντιάσει με τον παπά. Μοναχά παραγγελιές λογάριαζε να του
δώσει για τη Φιλιώ.
- Πού είσαι, κυρά-Ευτέρπη, είπε ο παπάς, σαν την είδε.
- Σε χρειάζομαι, τ’ απάντησε εκείνη κοφτά, δίχως να τον κοιτάξει.
- Σ’ ακούω, τι ζητάς;
- Για το φονικό σε θέλω.
- Φονικό;
- Παπά μου, ο καιρός δεν περιμένει. Ήρθα να σου φανερώσω τ’ αποφασισμένο
φονικό. Ό, τι πούμε, από δω και μπρος, θα ‘ναι για τον Ευγένιο, να σώσω τη Φιλιώ.
- Κυρά-Ευτέρπη…
- Ξέρεις καλά κείνον που παντρεύτηκα, τα βάσανα που μου φόρτωσε, πανάθεμα
στη φύτρα του.
- Όχι κατάρες. Για ξομολόγηση ήρθες, το λησμονάς;
- Δεν ήρθα για ξομολόγηση. Τα σχέδιά μου ήρθα να σου φανερώσω. Ο θεός να
κατεβεί κάτω, δεν αλλάζω απόφαση. Τον στέλνω στην κόλαση, να καθαρίσει ο
τόπος απ’ τη βρόμα του.
- Αποφάσισες να κάμεις φονικό και δε νοιάζεσαι που κολάζεσαι;
- Εδώ που έχω φτάσει, παπά, τίποτες δε λογαριάζω και μην έχεις την έγνοια μου.
- Αλλουνού έγνοια έχω.
- Έχε την έγνοια σου, να μείνω εγώ με τη δική μου. Τώρα, για την Φιλιώ μου
σκιάζομαι μοναχά, για κανέναν άλλον δε σκοτίζομαι. Αν τον αφήσω να ζήσει, θα
χαθεί εκείνη.
- Παλάβωσες;
- Δεν ξέρεις πως κι άλλα βάρητα πάει να μας φορτώσει, για τούτο απορείς.
- Φόνισσα θα γενείς;
- Παπά-Θεοφύλακτε, σχεδιάζει, ο αντίχριστος, να πουλήσει ό, τι του έδωκε ο
κύρης μου, να μας αφήσει και να φύγει. Κάτω από γέφυρες θα κοιμόμαστε;
Αντέχεις να μας θωρείς ζήτουλες;
Κάτι πήγε να πει ο παπάς, μα τον έκοψε.
57_
Β’ΔΙΑΓΩΝΙΣΜΟΣ ΔΙΗΓΗΜΑΤΟΣ “ΣΤΕΛΙΟΣ ΞΕΦΛΟΥΔΑΣ”

- Χτες, σαν κοιμήθηκε, ο κακούργος, ανακάτωσα τα πράματά του και βρήκα τα
σημάδια για τις πωλήσεις. Τίποτες δε μας αφήνει. Τίνος περιουσία πουλάει; Τι θ’
απογίνουμε δυο γυναίκες μοναχές; Ο θεός με παρατά κι εγώ θα μένω άπραγη;
- Και με το θεό τα βάζεις;
- Με το θεό τα βάζω και μ’ όποιον μπαίνει μπρος μου. Σκληρός νόμος γίνομαι
για χάρη της Φιλιώς.
- Πώς είναι τώρα, ο δύστυχος;
- Γκρινιάζει κι αναπαμό δεν έχει.
- Κυρά-Ευτέρπη…
- Το φάρμακό μου άρχισε τη δουλειά του, για τούτο δεν πολυβγαίνει έξω.
- Πώς σχεδιάζεις το φονικό; συνέχισε ο παπάς και το μυαλό του έψαχνε λύσεις,
να σώσει τον γέροντα.
- Του δίνω καθημερινά το φάρμακό μου, ξέρεις εσύ, κείνο που έδωκα στην
παπαδιά σου, σαν είχε δυσκολία στην πρώτη της γέννα. Θυμάσαι τα πεσκέσια που
διπλοέστειλες, σαν την γλύτωσα απ’ τα ζόρια της;
Προσπάθησε πάλι να μπει μπροστά ο παπάς, μα δεν τα κατάφερε.
- Τούτο το φάρμακο, το κάμω φαρμάκι κι ας πάνε οι γιατροί να βρούνε τι
έφταιξε και ψόφησε ο καταραμένος. Τα ‘χω όλα καλά υπολογισμένα και δε θα μου
ξεφύγει, στρατιά να μπει μπρος μου.
Έχει δίκιο, η Ευτέρπη, συλλογίστηκε ο παπάς, μα όχι και να κάμει φονικό! Πώς
όμως μπορούσε να μπει στη μέση, να ‘ναι και οι δυο βολεμένοι;
- Παπά μου, συνέχισε εκείνη, σαν τον έβλεπε να σωπαίνει, μην ψάχνεις να βρεις
περάσματα, γιατί, ο τρισκατάρατος, έκλεισε όλους τους δρόμους. Έπειτα, δεν ήρθα
για ξομολόγηση κι άφησε τα κηρύγματα.
- Αφού δεν είναι ξομολόγηση, γιατί πρέπει να ξέρω;
- Αν φανερωθεί το φονικό μου, ζητώ να ‘χεις την έγνοια της Φιλιώς. Μεγάλωσε,
μα έχει ανάγκη από δικό της άνθρωπο, να την στηρίξει στη δύσκολη ώρα. Πάρε και
τούτες τις λίρες, χρόνια τις φυλάγω, ξόδεψέ τες με φρόνηση, σαν χαθώ.
- Και…
58_
ΕΓΚΛΗΜΑ ΣΤΟ ΧΩΡΙΟ

- Σε δυο μέρες, σε καλώ να διαβάσεις τον αναθεματισμένο και τελεύουμε.
Μπαινόβγαινε ο παπάς στην εκκλησιά, μα δεν έβρισκε λύση. Το φονικό δεν
μπορούσε να το σταματήσει, γιατί το μάθαινε την ώρα της ξομολόγησης, κι ας έλεγε
η Ευτέρπη πως δεν ερχόταν να φανερώσει τα κρίματά της. Φορούσε πετραχήλι,
ήταν κανονικό Μυστήριο. Θ’ άφηνε να χαθεί μια ψυχή, επειδή τ’ απαγόρευε το
Μυστήριο; Ο νόμος έστεκε πιο ψηλά απ’ τη ζωή; Τα ‘χε χαμένα, του ερχόταν
παραζάλη.
- Αύριο, παπά μου, θα του δώσω την τελευταία δόση, να χαθεί, ο παλιόσκυλος.
- Τώρα κιόλας θα πάω να βρω τους χωροφυλάκους, είπε ο παπάς. Μπορώ να το
κάμω, αφού δεν είναι τούτη ξομολόγηση.
- Δύσκολο να σταματήσεις το φονικό και δε με κόφτει που θα κλειστώ στη
φυλακή.
- Κυρά-Ευτέρπη…
- Παπά-Θεοφύλακτε, οι τυράγνιες μου ξεπερνούν αυτές των αγίων και παίρνεις
το μέρος του θεοκατάρατου;
- Πάλι βρισιές;
Ο καθένας έλεγε τα δικά του, μα δεν μπόρεσαν να συναντηθούν οι δρόμοι τους
και χώρισαν κι έδειχναν μαλωμένοι.
Την άλλη μέρα, με το χαμήλωμα του ήλιου, με τις πρώτες σκιές, πήρε το δρόμο ο
παπάς, να πάει να βρει τους δυο γέροντες, να μπει στη μέση, να στηρίξει το λόγο
του και σε ψευτιές ακόμη, μήπως καταφέρει να κάμει τις καρδιές και των δυο, μη
γίνει φονικό. «… παπάς εγώ και να πω ψέματα; Γίνεται να συμμαχήσω με το
διάβολο;», έλεγε και ξανάλεγε στον εαυτό του. « Εγώ, ένας ψεύτης, πως θα σταθώ
αύριο μπρος στο Θυσιαστήριο;»
Την ώρα που χτυπούσε την πόρτα, σκεφτόταν να φύγει, να πάει στη
χωροφυλακή, να καταγγείλει το ετοιμασμένο φονικό, να σώσει μια ζωή, κι ας μην
άξιζε να σωθεί, κι ας τ’ απαγόρευε το Μυστήριο.
Άνοιξε η γριά και μπήκε μέσα ο παπάς ξαναμμένος.
- Πού είναι ο γέρο-Ευγένιος, της είπε αυστηρά. Φώναξέ τον, ζητώ να του μιλήσω.
59_
Β’ΔΙΑΓΩΝΙΣΜΟΣ ΔΙΗΓΗΜΑΤΟΣ “ΣΤΕΛΙΟΣ ΞΕΦΛΟΥΔΑΣ”

- Τι να τον κάμεις, παπά μου; Δεν έχεις δει κουφάρια; Τόσους και τόσους έχεις
φυτέψει, δε χόρτασες;
- Θέλω να τον δω, επέμενε ο παπάς.
Απρόθυμα, του έκανε νόημα να την ακολουθήσει. Πλησίασε ο παπάς, κόλλησε
το βλέμμα του πάνω στο κιτρινισμένο πρόσωπο του Ευγένιου κι αναρωτιόταν, αν
είναι ζωντανός, αν είναι νεκρός. Έβαζαν στοίχημα, τούτη τη στιγμή, η ζωή κι ο
θάνατος, αν ετούτος, που έδειχνε να κοιμάται, αν ετούτος, που φαινόταν
πεθαμένος, αν είναι ζωντανός, αν είναι νεκρός.
- Ξύπνησέ τον, θέλω να κάμω κουβέντες και με τους δυο σας.
- Έχεις κάτι σίγουρο, παπά μου, ή ζητάς μοναχά λόγια του αγέρα;
- Φέρνω ζυγιασμένες κουβέντες, ακούστε με.
- Ο θεός μ’ οδηγεί σε τούτο το φονικό, παπά-Θεοφύλακτε. Το χέρι του θεού
γίνομαι, μην αντιστέκεσαι στο θέλημά του. Παπάς είσαι, κατέχεις πως έγιναν
πολλά φονικά στο όνομα του θεού.
- Τι είναι αυτά που ξεστομίζεις; Παλάβωσες;
- Πήγαινε ν’ αναπαυτείς, παπά μου, γιατί δε θ’ αργήσει, ετούτος ο χαραμοφάης,
να χαιρετήσει τον παλιόκοσμο κι αύριο σε καλώ να τον φυτέψουμε. Να μου το
θυμάσαι, πουλί δε θα καθίσει στον τάφο του κι αν ποτέ τ’ ανάψω καντήλι, να με
‘βρει μεγάλη συμφορά, να ‘χω κακά στερνά.
- Αν δεν ξυπνήσει, αν δεν του πω εκείνα που έχω σχεδιασμένα, αν δεν του
αλλάξω την απόφαση, δε φεύγω. Κουβέντα ζητώ να κάμω μαζί του κι αν…
- Κι αν δεν κάμει πίσω, τον έκοψε η γριά, τότε θα ευλογήσεις το φονικό;
- Το φονικό δε θα γίνει, να χτυπιέσαι σαν δαιμονισμένη.
- Παπά…
- Πώς θα λειτουργήσω αύριο, όταν, ενώ κατέχω τ’ άδικο, δεν κάμω τίποτες να
σταματήσει; Εγώ δεν έχω αλισβερίσια με τον σατανά και μην υπολογίζεις πως θ’
αφήσω κρυφό το φονικό. Τούτον το λόγο, δεν τον παίρνω πίσω, να κατέβει ο
ουρανός στη γη.
- Παπά…
60_
ΕΓΚΛΗΜΑ ΣΤΟ ΧΩΡΙΟ

- Δε γίνεται ν’ αφήσω τη μάνα μου, συνέχισε και δεν της έδινε το λόγο, να πάει
στην κόλαση. Δεύτερη μάνα μου είσαι, σε σένα χρωστώ τούτο το ράσο και δε θα
ησυχάζω, σαν θα νιώθω πως συμμάχησες με το διάολο και κάμεις τα θελήματά του.
- Τούτες τις μαλαγανιές, παπά-Θεοφύλακτε, σε κείνη που σε γέννησε, γιατί δε
φτουρούν σε μένα.
Γονάτισε μπρος της ο παπάς, να την παρακαλέσει, να πάψει το φονικό, να τον
λυπηθεί, να μπορέσει, τη μέρα που ξημερώνει, να λειτουργήσει.
- Τι είναι ετούτα που κάμεις; Παπάς να γονατίζει μπρος σ’ άνθρωπο, πού
φάνηκε; Τι παράταιρα πράματα είναι ετούτα!
Παρακαλούσε, ο παπάς, να πάψει το φονικό και συνέχιζε να μένει σκυφτός.
Έκρυψε το πρόσωπό της η γριά, να μη βλέπει πράματα αθώρητα. Χίλιες φορές
να πεθάνει, άλλες τόσες να πουληθεί η περιουσία της, να κοιμάται κάτω από
γιοφύρια, να κακοπάθει ακόμη η Φιλιώ, παρά να βλέπει μπρος της τον παπά
γονατιστό.
- Τα ‘χεις χαμένα παπά; Στη μέση της κόλασης ζητάς να με ρίξεις;
Εκεί που σιγομουρμούριζε ο παπάς κάποια προσευχή, πέρασε απ’ τη σκέψη της
η υποψία, πως ίσως ο παπά-Θεοφύλακτος πιανόταν από την αδυναμία της στο
ράσο, να την κάμει να υποχωρήσει, να πάψει το φονικό. Έμεινε κάμποση ώρα να
τον κοιτάζει και τέλος του είπε.
- Οι πονηριές σου, παπά-Θεοφύλακτε, δε μετράνε σε μένα. Στους χωριάτες να τις
κάμεις, να πιάσουν τόπο.
- Αν πεθάνει ο γέρος, συνέχισε αυτός, θα κρεμάσω το πετραχήλι μου στην πόρτα
σου. Κατέχεις πως δε γίνεται παπάς δίχως πετραχήλι;
- Δε σε καταλαβαίνω, παπά.
- Μετά το φονικό, αφού δεν κατάφερα να το σταματήσω, δεν μπορώ να
λειτουργήσω. Φωτιά θα πέσει να με κάψει. Κι αν ήτανε μοναχά για μένα, δε θα
πολυνοιαζόμουν, μα έχω παπαδιά, έχω παιδιά...
- Παπά…
61_
Β’ΔΙΑΓΩΝΙΣΜΟΣ ΔΙΗΓΗΜΑΤΟΣ “ΣΤΕΛΙΟΣ ΞΕΦΛΟΥΔΑΣ”

- Κυρά-Ευτέρπη, δεν είναι ώρα για κούφια λόγια κι ο θεός να μας λυπηθεί. Πριν
φαρμακώσεις το γέρο, σκέψου μοναχά το ράσο, άλλο δεν έχω να πω.
Παράτησε ο παπάς τη γριά, χτυπώντας δυνατά την πόρτα πίσω του.
Έμεινε μοναχή η Ευτέρπη κι έπεσε σε μεγάλο συλλογισμό. Κοντοστάθηκε να
κάμει τους λογαριασμούς της και σιγομουρμούρισε «… λες να κρατήσει το λόγο
του, να κρεμάσει το πετραχήλι στην ξώπορτά μου, να γίνω τ’ ανάθεμα του χωριού;
Δε θα φτύνουν τον κόρφο τους οι χωρικοί, σαν μ’ απαντούν στη στράτα τους;»
Πλησίασε τον Ευγένιο, που έδειχνε να ‘ναι στα τελευταία του και το
καταλάβαινε, ο δύστυχος, και ζητούσε να ζήσει. Σαν βεβαιωνόταν αυτή, για κείνο
που γινότανε, έτρεξε στον παπά, μ’ αυτόν να κουβεντιάσει πρώτα, αν θα φώναζε το
γιατρό.
- Έλα, παπά, χάνω τον Ευγένιο.
- Εκείνον που…
- Άφησε τα λόγια, τον έκοψε αυτή. Βιάσου, μη μας προλάβει ο καιρός.
Βρήκαν τον Ευγένιο να ψυχορραγεί. Σε λίγο, έφτασε κι ο αγροτικός γιατρός, μα
δεν μπορούσε να κάμει τίποτε. Καταλάβαινε γιατί πέθαινε ο γέρος κι έπνιξε τα
λόγια του. Παράτησαν, μια στιγμή, οι ματιές και των τριών τον γέροντα,
αντάμωσαν συναμεταξύ τους, και σαν να ‘καναν κάποια μυστική συμφωνία,
ορκίστηκαν, θαρρείς, να μη δει φως το μυστικό, να το θάψουν μαζί με τον Ευγένιο.
Τον έβαλαν στ’ αυτοκίνητο, κι όλοι μαζί κίνησαν για το νοσοκομείο.
Εκεί, άκουσαν τη γνώμη του αγροτικού γιατρού, για τις αρρώστιες που
περίσσευαν πάνω του, έκαναν και τις δικές τους εξετάσεις και πριν τελειώσουν, ο
γέρος έφευγε κι αυτοί έγραφαν στο βιβλίο συμβάντων: «…πολυοργανική
δυσλειτουργία».
Σαν έμαθε η Ευτέρπη, το… ‘’κακό μαντάτο’’, της ήρθε λιποθυμιά, μα στα χέρια
των γιατρών πήρε πάνω της.
- Παράτα τις ψευτιές, της είπε αυστηρά ο παπάς.
- Συγχώρα με, παπά μου…
- Ξομολόγηση ζητάς;
62_
ΕΓΚΛΗΜΑ ΣΤΟ ΧΩΡΙΟ

- Ζητώ να…
- Τα κρίματά σου, ίσαμε τον ουρανό φτάνουνε, μα δεν κάμεις πίσω, την έκοψε
και την παράτησε κι έφυγε, περίσσια φουρκισμένος.
63_
Β’ΔΙΑΓΩΝΙΣΜΟΣ ΔΙΗΓΗΜΑΤΟΣ “ΣΤΕΛΙΟΣ ΞΕΦΛΟΥΔΑΣ”

Μίνως Σκουντάκης
Ιστορία πολέμου
ΟΣΜΟΣ ΠΟΛΥΣ ΕΙΧΕ ΜΑΖΕΥΤΕΙ ΚΑΤΩ ΑΠΟ ΤΗΝ ΠΕΛΩΡΙΑ ΕΛΙΑ που βρισκόταν έξω από το
χωριό, μάρτυρας δεκαετιών και αιώνων. Ο Μάρκους βρισκόταν στον ήλιο
μαζί με πολλούς ακόμα Γερμανούς στρατιώτες για να φυλάνε τους κατοίκους του
χωριού που βρίσκονταν κάτω από την σκιά της. Ένα κοριτσάκι κοίταξε περίεργο
προς το μέρος του. Ο στρατιώτης ανταπέδωσε το βλέμμα μόνο που το ατσάλινα
ανέκφραστο πρόσωπό του φόβισε το κοριτσάκι που αμέσως αγκάλιασε την γιαγιά
του. Η γριά το έσφιξε προσπαθώντας να το καθησυχάσει. Κοίταξε και αυτή με την
σειρά της τον Γερμανό, χωρίς όμως να δείχνει φοβισμένη, ακόμα και όταν εστίασε
στις νεκροκεφαλές που στόλιζαν το πέτο του χιτωνίου του.
Κ
Ένας αξιωματικός μιλούσε με δύο υπαξιωματικούς λίγο πιο πέρα. Ο ένας από
τους υπαξιωματικούς έδειχνε να διαφωνεί και έκανε έντονες χειρονομίες.
«Στο παράθυρο!», φώναξε άξαφνα ένας στρατιώτης από την φρουρά.
Ο Μάρκους στράφηκε εκεί που το χέρι αυτού που φώναξε έδειχνε. Ήταν ένα
σπίτι, από αυτά που βρίσκονταν στην άκρη του χωριού. Στο παράθυρο στέκανε
τρεις νεανικές μορφές.
«Λοχία!», ακούστηκε βροντερή η φωνή του αξιωματικού προς τον Μάρκους,
«πάρε τους άντρες σου και φέρ’ τους».
Δέκα στρατιώτες βιάστηκαν να υπακούσουν στις εντολές και γρήγορα
κατευθύνθηκαν προς το σπίτι απ’ όπου είδαν τις μορφές, το παράθυρο όμως ήτανε
πλέον άδειο.
«Γιόχαν ψάξε το σπίτι», διέταξε ο Μάρκους τον ένα στρατιώτη όταν φτάσανε
έξω. «οι υπόλοιποι ψάξτε το χωριό».
64_
ΕΓΚΛΗΜΑ ΣΤΟ ΧΩΡΙΟ

Καθώς ο ένας Γερμανός έμπαινε στο σπίτι οι υπόλοιποι έσπευσαν να
σκορπιστούν, ώσπου χάθηκαν ανάμεσα στα στενά. Το χωριό δεν ήταν πολύ μεγάλο
αλλά οι δρόμοι ήτανε τόσο στενοί ώστε ίσα να χωράνε τα γαϊδούρια, ενώ οι
ασβεστωμένοι τοίχοι των σπιτιών που εκτείνονταν σε όλο το μήκος τους, έκαναν
τους δρόμους αυτούς να μοιάζουν με λαβύρινθο. Μέσα σε αυτόν τον λευκό
λαβύρινθο, όποια πόρτα έβρισκε ο Μάρκους ανοίγοντάς τη με ένα δυνατό
χτύπημα του ποδιού, έμπαινε έχοντας έτοιμο το τουφέκι στα χέρια του. Έψαχνε
γρήγορα το σπίτι και έβγαινε.
Μετά από ένα εικοσάλεπτο αυτός και δύο ακόμα άντρες συναντήθηκαν στην
πλατεία του Αγίου Γεωργίου, στην άλλη άκρη του χωριού, έναν μικρό υπαίθριο
χώρο στρωμένο με πέτρα, ανάμεσα στα σπίτια και μία ταπεινή πετρόχτιστη
εκκλησία. Ξύλινα, ξεχαρβαλωμένα κάγκελα οριοθετούσαν την υπόλοιπη πλατεία
ξεχωρίζοντας την από την απότομη πετρώδη κατηφόρα που ακολουθούσε.
«Βρήκατε τίποτα;», τους ρώτησε λαχανιασμένος.
«Όπου και να έχουν πάει οι δαίμονες σίγουρα θα είναι καλά κρυμμένοι. Δεν
υπάρχει λόγος να ψάχνουμε».
«Συμφωνώ» συναίνεσε ο Μάρκους. «Πάμε πίσω. Όσους άνδρες βρεις πες τους
να γυρίσουν».
«Ο λοχαγός θα αφηνιάσει», τόνισε ο τρίτος στρατιώτης, ο λοχίας όμως δεν έδωσε
σημασία. Οι τρεις τους με γρήγορα βήματα κατευθύνθηκαν προς την κατεύθυνση
απ’ όπου ήρθαν. Ξαφνικά όμως ο λοχίας γύρισε πίσω και κοίταξε την εκκλησία.
Άφησε τους άλλους μπροστά του να προχωρούν, ενώ αυτός πήγε προς τον ναό με
αργά βήματα. Από τους πέτρινους τοίχους ξεχώριζε η ξύλινη, δίφυλλη πόρτα με
διακόσμηση δύο δικέφαλους αετούς, έναν σε κάθε φύλο. Το βλέμμα του Γερμανού
τράβηξε η τοιχογραφία του αγίου ακριβώς πάνω από το κατώφλι. Ο Καβαλάρης
είχε μπήξει το ακόντιο του στο στόμα του δράκου, στην όψη του οποίου το άλογο
είχε σηκωθεί στα δύο του πόδια.
«Λοχία, τι κάνεις;», φώναξαν από πίσω οι άλλοι δύο στρατιώτες
65_
Β’ΔΙΑΓΩΝΙΣΜΟΣ ΔΙΗΓΗΜΑΤΟΣ “ΣΤΕΛΙΟΣ ΞΕΦΛΟΥΔΑΣ”

Ο Μάρκους πέρασε στην πλάτη του το τουφέκι και βγάζοντας από την θήκη το
πιστόλι του άνοιξε αργά την πόρτα. Τους εσωτερικούς τοίχους της εκκλησία
χάιδευε το λίγο φως που έμπαινε απ’ έξω, ίσα για να αφήσει το μάτι να διακρίνει τι
έβλεπε. Δεν υπήρχαν τοιχογραφίες στους τοίχους, παρά μόνο φορητές εικόνες
κρεμασμένες και ένα περίτεχνο ιερό από σκούρο ξύλο στο βάθος. Δίπλα στην πόρτα
ένα μανουάλι φιλοξενούσε λιγοστά σβησμένα κεριά.
Περπάτησε λίγο μέσα κοιτάζοντας τον χώρο γύρω, χωρίς όμως να χάνει την
εγρήγορσή του. Κατευθύνθηκε προς το τέμπλο του ιερού. Δίχως να βιαστεί και με
το πιστόλι παρατεταμένο πλησίασε την κόκκινη κουρτίνα στο κέντρο. Με μία
απότομη κίνηση την τράβηξε, δεν είδε όμως κανένα. Την προσοχή του μονοπώλησε
ένα χρυσό κύπελλο στην αγία τράπεζα και ένα μαντίλι που σκέπαζε κάτι. Σήκωσε
το μαντίλι και είδε ένα ευαγγέλιο με επίχρυσα εξώφυλλα. Αφού το ξανασκέπασε,
έριξε άλλη μια ματιά προς τις δύο κατευθύνσεις αλλά δεν παρατήρησε την
παραμικρή κίνηση.
Ξαφνικά ένα γδούπος αντιλάλησε στους τοίχους της εκκλησίας. Γύρισε απότομα
και βγήκε από το ιερό. Τον ήχο έκανε ένα παράθυρο που από τον αέρα άνοιγε και
έκλεινε χτυπώντας. Έτρεξε και είδε έξω στην απότομη πλαγιά τρεις φιγούρες να
κατεβαίνουν σβέλτα. Γρήγορα βγήκε έξω φωνάζοντας τους άλλους δύο στρατιώτες
που στέκονταν στην μέση της πλατείας.
«Τι έγινε;», τον ρώτησε ο ένας αφού κινήθηκαν προς αυτόν.
«Κατεβαίνουν τον γκρεμό. Τρέξτε να τους προλάβετε».
Αμέσως οι δύο τους έτρεξαν, όχι προς την βραχώδη πλαγιά, αλλά προς το
μονοπάτι από το οποίο είχανε ανέβει στο χωριό και περνούσε γύρω από την
πλαγιά. Ο Μάρκους ήξερε ότι με τον ρυθμό που κινούνταν οι νεαροί δεν θα τους
προλάβαιναν, έτσι κινήθηκε προς την πλαγιά και άρχιζε να την κατηφορίζει όσο
πιο γρήγορα μπορούσε. Δεν ήταν λίγες οι φορές που είχε ανέβει σε τέτοια
απόκρημνα βράχια στα μέρη του.
Όπως κατηφόριζε έμοιαζε με κυνηγό σε δάσος που περίμενε να εμφανιστεί το
θήραμα ανάμεσα στα δέντρα. Οι βράχοι ήταν αρκετά μεγάλοι για να κρύψουν
66_
ΕΓΚΛΗΜΑ ΣΤΟ ΧΩΡΙΟ

τους φυγάδες, οι οποίοι ήταν αρκετά μπροστά. Κάποια στιγμή είδε να ξεπροβάλει
ένα κεφάλι ανάμεσα από δύο βράχους και σημαδεύοντας γρήγορα πυροβόλησε,
όχι όμως με αρκετή ακρίβεια για να πετύχει τον στόχο του καθώς σκόνη πετάχτηκε
από το σημείο όπου η σφαίρα προσέκρουσε. Με γρήγορο ρυθμό όπλισε πάλι το
τουφέκι τραβώντας το μοχλό του κλείστρου. Λίγα μέτρα παρακάτω είδε άλλο ένα
σώμα να εμφανίζεται για μια στιγμή ανάμεσα από δύο βράχους όμως δεν
πυροβόλησε. Αντίθετα με όση φόρα είχε πηδούσε προσεκτικά από τον ένα βράχο
στον άλλο.
Στο βάθος ακούστηκαν οι φωνές των άλλων δύο στρατιωτών, όμως πρέπει να
ήταν ακόμα μακριά και η πλαγιά έφτανε στο τέλος της. Κοίταξε λίγο τι τον
περιτριγύριζε καθώς έκανε μια μικρή παύση από το τρέξιμο. Το βλέμμα του εστίασε
σε έναν αρκετά ψηλό βράχο με κλίση. Με μεγάλες δρασκελιές ανέβηκε μέχρι την
κορυφή του απ’ όπου είχε καθαρό πεδίο κάτω. Αμέσως εντόπισε τριάντα μέτρα πιο
μπροστά τις πλάτες των τριών φυγάδων. Ήταν αρκετά ικανοί να περνάνε την
βραχώδη πλαγιά χωρίς ιδιαίτερη δυσκολία. Χωρίς να χάσει λοιπόν χρόνο σήκωσε
το τουφέκι και η άκρη της μεταλλικής ακίδας στο σκόπευτρο σημάδευσε απευθείας
την πλάτη του ενός που βρισκόταν πιο πίσω από τους άλλους δύο. Πίεσε την
σκανδάλη.
Την επόμενη στιγμή του εκκωφαντικού ήχου που διαπέρασε τα αυτιά του, η
σφαίρα φάνηκε να βρήκε τον στόχο της, ρίχνοντας τον κάτω.
Ο Γερμανός γρήγορα κατέβηκε με προσοχή από το ψηλό σημείο και βιάστηκε
να πάει προς αυτόν, έχοντας παρατεταμένο το όπλο πάνω του. Σε πολύ λίγο χρόνο
βρισκόταν πάνω από έναν αγόρι, το πολύ είκοσι ετών που είχε ξαπλώσει στο
έδαφος. Η σφαίρα τον είχε βρει στον αριστερό ώμο. Ο φόβος ήταν εμφανής τόσο
στα μάτια του, όσο και στο τρέμουλο του σώματός του. Άρχισε να φωνάζει αλλά ο
Μάρκους δεν ήξερε ελληνικά. Τότε, για μια στιγμή, ο νεαρός κοίταξε στα αριστερά
του, προς κάτι βράχια, και αμέσως έτεινε το χέρι του προς την κατεύθυνση αυτή. Ο
Γερμανός κοίταξε προς τα εκεί.
67_
Β’ΔΙΑΓΩΝΙΣΜΟΣ ΔΙΗΓΗΜΑΤΟΣ “ΣΤΕΛΙΟΣ ΞΕΦΛΟΥΔΑΣ”

«Μάρκους, είσαι εντάξει; Τους έπιασες;», ρωτούσαν φωναχτά οι στρατιώτες
καθώς πλησίαζαν.
Ο Λοχίας από την άλλη δεν ήξερε τι να κάνει. Ο νεαρός συνέχισε να φωνάζει
και να δείχνει προς τον βράχο. Κοιτούσε αυτό που του έδειχνε, αλλά ένοιωθε
ανήμπορος να αντιδράσει. Όταν είδε τους δύο στρατιώτες που ξεπροβάλανε από τα
βράχια μπροστά του, δίχως να σκεφτεί καν, σημάδεψε το κεφάλι του νεαρού. Αυτός
σήκωσε τα χέρια του θέλοντας να τον παρακαλέσει αλλά δεν πρόλαβε. Ο Λοχίας
πίεσε την σκανδάλη και επόμενη στιγμή ο νεαρός είχε ξεψυχήσει.
«Τι έκανες;», φώναξε ο ένας στρατιώτης μόλις τον πλησίασε «οι εντολές μας
ήταν να τον πιάσουμε ζωντανό».
«Ξέρω τι εντολές είχαμε. Τώρα γυρνάμε πίσω», είπε με σοβαρότητα.
Οι δύο στρατιώτες δεν φέρανε αντίρρηση. Μαζί με τους υπόλοιπους γυρίσανε
στο χωράφι με την ελιά. Εκεί οι χωρικοί είχανε αναστατωθεί από τους
πυροβολισμούς. Πολλοί άνδρες είχανε σηκωθεί και ζητούσανε φωνάζοντας να
μάθουν τι έγινε. Ο αξιωματικός πλησίασε τον Λοχία.
«Γιατί όλοι αυτοί οι πυροβολισμοί;»
«Προσπάθησαν να το σκάσουν και αναγκαστήκαμε να ανοίξουμε πυρ».
Ο αξιωματικός δεν έδειξε να ανησυχεί τόσο για τον τρόπο που ο Μάρκους
αντέδρασε, αλλά περισσότερο για τους κατοίκους του χωριού που είχαν αρχίσει να
θορυβούνται.
«Μάζεψε τους στρατιώτες σου. Δεν έχουμε την πολυτέλεια να περιμένουμε άλλο
διαταγές».
«Μάλιστα κύριε», υπάκουσε ο Μάρκους και άρχισε να φωνάζει τους στρατιώτες
του να μαζευτούν μπροστά του.
Αρκετά χρόνια μετά…
Ο Κυρ Στέλιος βρισκόταν καθισμένος στο σαλόνι του σπιτιού του στο χωριό
ακούγοντας ραδιόφωνο, όταν είδε τον εγγονό του να μπαίνει μέσα. Το αγόρι ήτανε
γύρο στα δεκατέσσερα.
68_
ΕΓΚΛΗΜΑ ΣΤΟ ΧΩΡΙΟ

«Τι έκπληξη!», φώναξε ο παππούς καθώς το αγόρι έκατσε στην καρέκλα
απέναντί του. «τι σε φέρνει σήμερα;»
«Αύριο δεν έχω σχολείο και η μαμά με έφερε να μείνω εδώ».
Εκείνη την στιγμή την εμφάνισή της από την πόρτα έκανε μια γυναίκα. Κανείς
δεν θα μπορούσε να μην προσέξει την ομοιότητα στα χαρακτηριστικά του Κυρ
Στέλιου και εκείνης.
«Τι κάνεις πατέρα; Φαντάζομαι ότι ο μικρός στα πρόλαβε».
«Ήταν το πρώτο πράγμα που είπε όταν μπήκε».
«Έχεις κανένα θέμα να μείνει;»
«Μην σε ξανακούσω να το λες αυτό. Πάντα έχω χρόνο για το παιδί του παιδιού
μου. Τι μου έμεινε άλλο εξάλλου στα γεράματα; Εσύ θα μείνεις τουλάχιστον για
λίγο να φάμε;»
«Δεν μπορώ πατέρα, έχω να ετοιμάσω μια δουλειά για αύριο».
«Σε τρώει η δουλειά παιδί μου. Ένα μήνα είχα να σε δω τώρα».
«Όπως και συ, έτσι, έτσι και εγώ τώρα παλεύω για το ψωμί μου».
Ο κυρ Στέλιος δεν είπε τίποτα άλλο σχετικά με τι θέμα αυτό. Αντίθετα έστρεψε
την προσοχή του στον εγγονό του.
«Εμείς οι δύο θα περάσουμε καλά εδώ»
«Βασικά παππού η καθηγήτρια μας έχει δώσει πολλές εργασίες».
«Εγώ παιδί μου ξέρεις πως δεν πρόλαβα πολλά από τα γράμματα. Όταν πήγα
δημοτικό ήρθαν οι Γερμανοί και γκρέμισαν τα σχολεία μας. Αλλά και να θέλαμε να
μάθουμε γράμματα με άλλο τρόπο δεν μπορούσαμε γιατί η πείνα μας θέριζε».
«Για τον πόλεμο είναι η δικιά μου εργασία. Μπορείς να μου πεις όσα θυμάσαι;».
«Ήμουν μικρός, πιο μικρός από σένα τότε. Δεν θυμάμαι πολλά, αλλά ότι μπορώ
θα σου το πω».
«Εγώ να πηγαίνω», είπε η κόρη του Κυρ Στέλιου. «θα έρθω πάλι αύριο το
απόγευμα. Να περνάτε καλά».
Ο Στέλιος και ο εγγονός του την χαιρέτησαν και έκατσαν να συζητήσουν. Μετά
ο παππούς πήγε στην κουζίνα και ετοίμασε μία ομελέτα με αυγά που είχε μαζέψει
69_
Β’ΔΙΑΓΩΝΙΣΜΟΣ ΔΙΗΓΗΜΑΤΟΣ “ΣΤΕΛΙΟΣ ΞΕΦΛΟΥΔΑΣ”

το ίδιο πρωί από το κοτέτσι στην αυλή του, τυρί, ελιές και λίγο ζαμπόν. Αφού
φάγανε ο εγγονός του τον παρακάλεσε ξανά να τον βοηθήσει όπως μπορούσε με
την εργασία. Του έδειχνε διάφορα βιβλία που είχε δανειστεί από την βιβλιοθήκη,
ενώ συγχρόνως τον άκουγε καθώς εξιστορούσε σκόρπια πράγματα που του
έρχονταν από τον καιρό εκείνο.
«Και τέλος αυτό το λεύκωμα με φωτογραφίες εποχής που μου έδωσε η
καθηγήτρια», είπε ο εγγονός δείχνοντας το βιβλίο.
«Για να το δω», ζήτησε ο παππούς, καθώς ένα βιβλίο με εικόνες έμοιαζε πιο
προσιτό σε αυτόν και πιο ευχάριστο. Άλλαζε τις σελίδες αργά χαζεύοντας όλες
εκείνες τις ασπρόμαυρες φωτογραφίες. Ξαφνικά είδε κάτι που του έκοψε την
αναπνοή. Ήταν μία εικόνα που δεν ήξερε αν υπήρχε και που θα ήλπιζε να μην είχε
τραβηχτεί ποτέ.
«Παππού, είσαι καλά;», τον ρώτησε το παιδί βλέποντας τον κυρ Στέλιο να έχει
σαστίσει και να βαριανασαίνει.
«Μου ήρθε μια ζάλη. Πάω λίγο να ξαπλώσω. Γράψε εσύ ότι χρειάζεται και θα
έρθω σε λίγο».
Ο κυρ Στέλιος άφησε τον ανήσυχο εγγονό του, όμως πραγματικά ζαλιζόταν.
Έτσι πήγε στο κρεβάτι του και ξάπλωσε. Άφησε μερικές βαθιές ανάσες
αναστενάζοντας και έκλεισε να μάτια του. παρόλα αυτά έβλεπε ακόμα ξεκάθαρα.
Τότε ήταν αρκετά μικρός για να κρυφτεί στον στάβλο ανάμεσα στα άχυρα μαζί
με την μικρή του αδελφή. Ήταν δέκα και η αδελφή του εφτά. Οι γονείς τους είχανε
δει τους στρατιώτες να έρχονται από μακριά και πρόλαβαν να τους κρύψουν. Τους
είχανε πει να μην φύγουν από την κρυψώνα ότι και αν γίνει. Πέρασαν έτσι ώρες
και η αγωνία στην καρδιά του γινόταν αφόρητη.
«Στέλιο, να πάμε να δούμε τι κάνει ο μπαμπάς και η μαμά;»
«Όχι Μαρία. Είπανε να μείνουμε εδώ».
«Μα θέλω να δω την μαμά», είπε λίγο δυνατότερα από πριν.
70_
ΕΓΚΛΗΜΑ ΣΤΟ ΧΩΡΙΟ

«Κάνε ησυχία. Θα μας ακούσουν», την μάλωσε. Η αλήθεια ήταν όμως ότι και
αυτός δεν άντεχε άλλο, έτσι ένα τέταρτο μετά οι δύο τους προσεκτικά πήγαν στην
είσοδο του μικρού στάβλου. Κοίταξαν γύρω αλλά δεν είδαν κανένα. Τότε ο Στέλιος
έκανε νόημα της αδελφής του να περιμένει. Εκείνος μόνος του πήγε αθόρυβα στο
σπίτι. έφτασε στην πόρτα και αφού βεβαιώθηκε ότι κανένας δεν ήταν εκεί μπήκε
μέσα. Το αίμα του πάγωσε όταν άκουσε κάτι γυάλινο να σπάει από το δίπλα
δωμάτιο. Πήγε να φύγει, είδε όμως να ξεπροβάλει ένα γνωστό πρόσωπο. Ήταν ο
Μανόλης, ο γιος ενός μεθύστακα, ο οποίος είχε κληρονομήσει το πάθος του πατέρα
του.
«Μη φοβάσαι», του είπε ο νεαρός.
«Που είναι οι άλλοι;», τον ρώτησε το παιδί.
«Ήρθαν οι Γερμανοί και τους πήραν όλους. Εγώ όμως φρόντισα να κρυφτώ».
«Γιατί είσαι στο σπίτι μας;», ξαναρώτησε το παιδί.
«Ήθελα να δανειστώ ένα μπουκάλι κρασί».
Το παιδί άκουσε ότι είχε να του πει και ξεκίνησε να φύγει. Ο Μανόλης πρόλαβε
να το πιάσει από τον ώμο.
«Που πας;»
«Η αδελφή μου είναι στον στάβλο. Πάω να την πάρω να δούμε που τους έχουν
πάει».
Ο Μανόλης γέλασε.
«Οι στρατιώτες θα ξαναρθούν. Πάμε να φύγουμε πριν πιάσουν και εμάς».
«Δεν μπορώ να αφήσω έτσι τους γονείς μου», διαμαρτυρήθηκε το παιδί και
προσπάθησε να φύγει μακριά του.
«Καλά, μην κάνεις έτσι. Θα πάμε μαζί».
Σε αυτό το σημείο η μνήμη χανόταν. Θυμόταν το παράθυρο του σπιτιού στην
άκρη του χωριού, τους χωρικούς μαζεμένους στην αρχαία ελιά και έναν στρατιώτη
να τείνει το χέρι του προς αυτούς και να φωνάζει. Την φυγή τους μέσα από τους
δρόμους του χωριού. Το μισοσκόταδο της εκκλησίας. Εκεί όλα πάλι γίνονταν
ξεκάθαρα.
71_
Β’ΔΙΑΓΩΝΙΣΜΟΣ ΔΙΗΓΗΜΑΤΟΣ “ΣΤΕΛΙΟΣ ΞΕΦΛΟΥΔΑΣ”

«Ας κρυφτούμε στο ιερό. Δεν νομίζω ότι θα μας κυνηγήσουν εδώ μέσα», είπε ο
Μανόλης κλείνοντας πίσω του την δίφυλλη πόρτα.
«Εγώ λέω να κατέβουμε από την πλαγιά», του είπε ο Στέλιος και αμέσως άνοιξε
το παράθυρο.
«Είσαι τρελός;», φώναξε ο Μανόλης. «Θα μας δούνε να κατεβαίνουμε».
«Θα έρθεις ή θα μείνεις εδώ;», είπε το αγόρι κοιτώντας τον αποφασιστικά, ενώ η
Μαρία ήδη έβγαινε έξω.
Λίγο αργότερα οι τρεις τους κατεβαίνανε τον λόφο με σβέλτα βήματα. Δεν ήταν
η πρώτη φορά που δοκίμαζαν κάτι τέτοιο. Πολλές φορές είχανε δοκιμάσει την
υπομονή των γονιών τους κάνοντας μία τέτοια κατάβαση. Οι πέτρες ήταν μυτερές
και απόκρημνες, όμως η θέλησή τους να ξεφύγουν ξεπερνούσε την δύναμη του
πόνου από την πληγές στα πόδια και τα χέρια.
Για μια στιγμή σταμάτησαν όταν άκουσαν φωνές στα γερμανικά. Κατάλαβαν
ότι τους κυνηγούσαν και ο ρυθμός που κατέβαιναν έγινε πιο γρήγορος. Αν πιο
πριν πονούσαν, εκείνη την στιγμή δεν νιώθανε τίποτα πέρα από φόβο.
Ένας πυροβολισμός ακούστηκε και ο Στέλιος ένιωσε την σκόνη από το χτύπημα
της σφαίρας πάνω στην πέτρα. Μετά από λίγο είδε ότι το τέλος της πλαγιάς
πλησίαζε και άρχιζε ένα δασάκι με δέντρα στο οποίο μπορούσαν να χαθούν.
Άλλος ένας πυροβολισμός ακούστηκε και αμέσως ο Μανόλης βρέθηκε πεσμένος
στο έδαφος. Ο Στέλιος πανικόβλητος πάγωσε, ανήμπορος να προχωρήσει. Φοβόταν
ότι θα τους έβρισκε κάποια σφαίρα. Τότε στα αριστερά τους είδε ένα βαθύ και
στενό βαθούλωμα που έκανε ο βράχος. Έσπρωξε την Μαρία να μπει μέσα και ίσα
που πρόλαβε να μπει και αυτός όταν ο στρατιώτης που τους κυνηγούσε έφτασε. Ο
Γερμανός έστρεψε το όπλο του προς τον Μανόλη αλλά εκείνος απελπισμένος και
πιστεύοντας σε μια στιγμή τρέλας ότι θα έσωζε την ζωή του με κάποιο τρόπο έτεινε
το χέρι του προς το βαθούλωμα που ήταν τα παιδιά.
«Να τα! Πάρε τα αλλά άφησέ με, σε παρακαλώ!», φώναξε στον Γερμανό
Τότε τα παιδιά είδαν έντρομα το βλέμμα του στρατιώτη να πέφτει πάνω τους.
Ενώ όμως περίμεναν ότι θα έστρεφε το όπλο του εναντίον τους συνέχισε να τα
72_
ΕΓΚΛΗΜΑ ΣΤΟ ΧΩΡΙΟ

κοιτάει. Η ματιά του δεν ήταν εχθρική, αλλά μάλλον έδειχνε έναν μπερδεμένο
άνθρωπο. Τότε άκουσαν και άλλους στρατιώτες να πλησιάζουν. Ο Μανόλης
ξαναπαρακάλεσε τον Γερμανό.
«Πάρ’ τα και άσε με! Σε παρακαλώ! δεν έχω κάνει τίποτα σε κανέναν! Άσε με
και πάρε τα!»
Δεν πρόλαβε να πει άλλα καθώς ο Γερμανός τον πυροβόλησε. Τα δύο αδέλφια
ένιωσαν τον φόβο να τους τρυπάει την καρδιά και φρίκη, στο θέαμα του άψυχου
βλέμματος του νέου.
Λίγη ώρα μετά οι στρατιώτες είχανε φύγει. Τα παιδιά αποφασίσανε, δειλά να
βγούνε από την κρυψώνα τους. Δεν πίστευαν πως ένας χωριανός τους θα έκανε
κάτι τέτοιο. Το κορίτσι συνέχισε να κλαίει χωρίς να μπορεί να σταματήσει. Το
αγόρι έσκυψε μπροστά της.
«Σταμάτα να κλαις. Δεν πρέπει».
Το κορίτσι δεν μπορούσε να σταματήσει, αλλά ούτε και να μιλήσει. Δεν της είπε
τίποτε άλλο. Την πήρε από το χέρι και μπήκαν στο δασάκι. Περπάτησαν αρκετή
ώρα ανάμεσα στα δέντρα, αλλά προσεκτικά σε περίπτωση που βρισκόταν εκεί
κάποιος στρατιώτης. Περάσανε δύο χωράφια με λιόφυτα και βρεθήκανε σε ένα
αμπέλι, το οποίο βρισκόταν αρκετά μακριά από την ελιά κάτω από την οποία
είχανε μαζευτεί οι κάτοικοι του χωριού. Από εκεί κοιτούσανε τις κινήσεις των
στρατιωτών, οι οποίοι στέκονταν σε μία σειρά με τα όπλα στο χέρι. Από την άλλη οι
χωρικοί ήτανε ανήσυχοι. Άλλοι ζητούσαν να μάθουν τι θα τους κάνανε, ενώ άλλοι
απαιτούσαν να φύγουν τα παιδιά και οι γυναίκες τους. Ανάμεσα στο πλήθος είδαν
και τους γονείς τους. Ο πατέρας τους ήταν καθισμένος στο χώμα και στην αγκαλιά
του είχε την μητέρα τους.
Λίγο πιο πέρα ένας στρατιώτης πλησίασε έναν άλλο, ο οποίος δεν κρατούσε
όπλο, αλλά κάμερα. Αφού εκείνος άκουσε αυτά που του είπε έριξε μια ματιά στον
χώρο. Μόλις το βλέμμα του σταμάτησε κάπου, έτρεξε προς τα εκεί με την κάμερα
έτοιμη.
73_
Β’ΔΙΑΓΩΝΙΣΜΟΣ ΔΙΗΓΗΜΑΤΟΣ “ΣΤΕΛΙΟΣ ΞΕΦΛΟΥΔΑΣ”

Σε λίγο ακούστηκε δυνατά η φωνή του αξιωματικού. Οι παρατεταγμένοι
στρατιώτες απότομα σήκωσαν τα όπλα τους και τα έστρεψαν στους χωρικούς. Όλοι
σώπασαν και αμίλητοι τους κοίταξαν. Ο Γερμανός αξιωματικός έδωσε την εντολή.
Πυροβολισμοί άρχισαν να ακούγονται και ο Στέλιος ίσα που πρόλαβε να κλείσει
με το χέρι του το στόμα και τα μάτια της αδελφή του, πνίγοντας την επερχόμενη
κραυγή.
Μία λάμψη, μία στιγμή και όλα τα είχε αποθανατίσει ο φακός. Το έγκλημα είχε
γίνει και μαζί η απόδειξη ότι έγινε.
74_
ΕΓΚΛΗΜΑ ΣΤΟ ΧΩΡΙΟ

Αχιλλέας Τριαντόγλου
Ο μύλος
ΛΕΞ, ΣΟΥ ΕΓΓΥΩΜΑΙ ΠΡΟΣΩΠΙΚΑ ΟΤΙ ΤΟ ΚΤΗΜΑ ΕΙΝΑΙ “ΚΕΛΕΠΟΥΡΙ”. Ο Αντώνης,
παιδικός φίλος, αρχιτέκτονας και τελευταία -λόγω κρίσης- μεσίτης, γύρισε
το laptop προς το μέρος μου και άρχισε να ανοίγει μία - μία τις αποθηκευμένες στη
μνήμη του υπολογιστή φωτογραφίες. Πρώτες-πρώτες, δορυφορικές του ορεινού
χωριού, έπειτα πανοραμικές και τελικά φωτογραφίες από το ίδιο το “κελεπούρι”,
το κτήμα που το περιέβαλλε και το ρυάκι που το διέσχιζε. Το φιλαράκι μου είχε
βάλει όλη του την τέχνη στην παρουσίαση, άλλωστε δεν είχε πάρει άδικα πριν από
δύο χρόνια το βραβείο καλύτερου ντοκυμαντέρ για την προώθηση του
αγροτουρισμού. Οι φωτογραφίες, μία - μία διαλεγμένες έδειχναν αιωνόβια
πλατάνια να πλαισιώνουν την κοίτη από ένα ποταμάκι, που κυλούσε κάτω από τον
παλιό πέτρινο μύλο και κατέληγε σε έναν καταρράκτη και μια λίμνη μινιατούρα.
Α
-Στο πλάτωμα, μετά το μύλο και πριν τον καταρράχτη, θα κάνουμε ένα κιόσκι
με πέτρινα πεζούλια και, πρόσεξέ με, μεγάλε -το πρόσωπο του Αντώνη πήρε μια
σκανταλιάρικη έκφραση- μπορούμε να διαμορφώσουμε τη λιμνούλα σε πισίνα με
τζακούζι και όλα τα κομφόρ μακριά από αδιάκριτα βλέμματα.
-Όπου θα μουλιάζετε τις φιλενάδες σας μέχρι να μαλακώσουν για να μπορέσετε
να τις δαγκώσετε! Κούνια που σας κούναγε! Δεν βλέπετε τα χάλια σας, μεσήλικοι
άνθρωποι! Η γυναίκα μου είχε έρθει αθόρυβα στο σαλόνι και, αφού άφησε τον
καφέ και τα βουτήματα, στρώθηκε να χαζεύει τις φωτογραφίες.
-Μας παρεξήγησες, βρε Μαράκι! Εμείς πάνω από όλα βάζουμε το στεφάνι μας.
Πώς σου φαίνονται οι φωτογραφίες; Ο Αντώνης έκανε την ερώτηση πίνοντας μια
γουλιά καφέ και δαγκώνοντας ταυτόχρονα μια μεγάλη μπουκιά από το κέικ, ένα
τρυκ που μόνο αυτός το καταφέρνει.
75_
Β’ΔΙΑΓΩΝΙΣΜΟΣ ΔΙΗΓΗΜΑΤΟΣ “ΣΤΕΛΙΟΣ ΞΕΦΛΟΥΔΑΣ”

-Καλές φαίνονται, είπε αδιάφορα η Μαρία και εξαφανίστηκε στην κουζίνα.
Αυτή η αντίδραση της Μαρίας που πάντα έχει γνώμη για όλα έπρεπε να με
παραξενέψει αλλά το μυαλό του “κυνηγού” άντρα δεν είναι φτιαγμένο για να
διακρίνει τέτοιες λεπτές αλλαγές στη συμπεριφορά.
-Και... όλα αυτά, συνέχισε μπουκωμένος ο Αντώνης, εκτοξεύοντας ψίχουλα
παντού, στην καταπληκτική τιμή των, άκουσον - άκουσον, 30000 ευρώ.
Έκοψα μια αμαρτωλή, γεμάτη θερμίδες δαγκωνιά από το παντεσπάνι με
μερέντα που η Μαρία αποκαλεί κέικ και είπα όσο πιο αδιάφορα μπορούσα,
κοιτώντας τον ήλιο που έδυε πίσω από ένα δάσος κεραιών.
-Πού είναι ο δράκος;
-Ο ποιος; ο Αντώνης κόντεψε να πνιγεί.
-Ο δράκος, Αντωνάκη, ο κακός ο δράκος! Κάθε παραμύθι έχει και ένα δράκο!
Στο δικό σου πού κρύβεται;
-Βρε, Αλέκο, πολύ καχύποπτος έχεις γίνει τελευταία. Εγώ σου μιλάω για ΤΗΝ
ευκαιρία και συ ψάχνεις για δράκους. Μου φαίνεται ότι ζεις και στην πραγματική
ζωή τα σενάρια από τα ηλεκτρονικά παιχνίδια που σχεδιάζεις. Τέλος πάντων, εγώ
θα σου αφήσω το stick με όλες τις πληροφορίες και εσύ ξανασκέψου το πριν
κλωτσήσεις αυτή την ευκαιρία. Σηκώθηκε με φούρια, δήθεν θιγμένος, αρπάζοντας
το τελευταίο κομμάτι και έφυγε, αφήνοντάς μου μια ωρολογιακή βόμβα με τη
μορφή ενός τόσο δα μπλε stick.
-Ίσως πρέπει να δούμε την πρόταση του Αντώνη πιο καλά. Τα παιδιά
μεγαλώσαν! Όπου να' ναι θα μετακομίσουν σε δικά τους σπίτια. Ποιος ο λόγος να
συνεχίσουμε να μένουμε στην πόλη; Όπως λες και συ, την περισσότερη δουλειά την
κάνεις από το σπίτι. Άλλωστε πέρυσι παρέδωσες εκείνο το παιχνίδι στους
Αμερικάνους χωρίς ποτέ να τους δεις. Θέλω και εγώ μεγαλύτερο χώρο για το
εργαστήριό κεραμικών μου. Τόσα χρόνια είμαι στριμωγμένη στην αποθηκούλα!
Πιστεύω ότι το κατώγι του μύλου θα μου έρθει κουτί. Έπειτα και η Μπέλλα θα έχει
άφθονο χώρο να τρέξει. Καθόμασταν στο μισοσκόταδο με τις αναλαμπές από το
76_
ΕΓΚΛΗΜΑ ΣΤΟ ΧΩΡΙΟ

τζάκι να ρίχνουν κινούμενες σκιές στους τοίχους, πίνοντας το ποτό μας με την
Μπέλλα, το θηλυκό-σκυλί λουκάνικό μας να παίζει με ένα φουσκωτό παιχνίδι.
-Να το δούμε, αγάπη μου, αλλά ξέρεις, όσο εμπιστοσύνη έχω στο σχεδιαστικό
ταλέντο του Αντώνη άλλο τόσο τον ξέρω. Έχει τέτοια δύναμη να πείθει τους
ανθρώπους που είναι ικανός να πουλήσει καταψύκτες σε Εσκιμώους.
-Ο Αντώνης μπορεί να είναι πολυλογάς και μερικές φορές επιπόλαιος αλλά ποτέ
δε θα μας πρότεινε κάτι που δε θα το πίστευε πραγματικά. Έχω δίκιο ή όχι;
Συμφώνησα με ένα μουρμουρητό και χάιδεψα κάτω από το λαιμό την Μπέλλα,
που κουρασμένη ξάπλωνε πια δίπλα στα πόδια μου.
-Θέλω να μου υποσχεθείς ότι θα το σκεφτείς καλά και πως θα πάμε το άλλο
Σαββατοκύριακο να το δούμε από κοντά. Η Μαρία μου έδωσε ένα δροσερό φιλί
και σηκώθηκε.
-Πάω να ξαπλώσω και μην αργήσεις πολύ. Ίσως σήμερα να είναι η τυχερή σου
νύχτα!
Λίγο αργότερα υποσχέθηκα σαν καλό παιδί ότι αύριο κιόλας θα έβαζα το
δικηγόρο να ελέγξει τα χαρτιά και το Σάββατο θα ανηφορίζαμε για να
επιθεωρήσουμε το “κελεπούρι”. Έπειτα έφαγα με όρεξη το “ζαχαρωτό” μου και
κοιμήθηκα σαν πουλάκι.
Τη Δευτέρα το πρωί από το γραφείο έκανα δύο τηλεφωνήματα. Ο δικηγόρος της
εταιρείας ανέλαβε να κάνει μια προκαταρκτική έρευνα στους τίτλους ιδιοκτησίας
και ένας ενθουσιασμένος Αντώνης υποσχέθηκε ότι μέσα σε δυο βδομάδες θα έχει
μια πρόχειρη πρόταση μετατροπής του μύλου σε κατοικήσιμο χώρο με μια αδρή
εκτίμηση κόστους. Το καινούριο παιχνίδι στρατηγικής που ετοιμάζαμε στην
εταιρεία με απορρόφησε ολοκληρωτικά τις επόμενες μέρες. Το μεσημέρι της
Παρασκευής προσπαθούσα να λύσω το πρόβλημα της υπερβολικά αμυντικής
τακτικής των Τούρκων κατά την πολιορκία της Κωνσταντινούπολης αλλάζοντας
παραμέτρους στον πηγαίο κώδικα όταν ένας ηλιοκαμμένος Αντώνης εμφανίστηκε
ξαφνικά.
77_
Β’ΔΙΑΓΩΝΙΣΜΟΣ ΔΙΗΓΗΜΑΤΟΣ “ΣΤΕΛΙΟΣ ΞΕΦΛΟΥΔΑΣ”

-Τι σε απασχολεί τόσο πολύ; ρώτησε αράζοντας φαρδύς πλατύς στο δερμάτινο
καναπέ.
-Έχουμε δυο βδομάδες που τελειώσαμε τα γραφικά αλλά οι χρήστες που
έπαιξαν τη δοκιμαστική έκδοση δεν έμειναν ευχαριστημένοι.
-Δηλαδή;
-Δηλαδή, καταστροφή! Μια χούφτα Βυζαντινοί τρέπουν σε άτακτη φυγή το
Μωάμεθ και έπειτα κατακτούν την Οθωμανική αυτοκρατορία! Αυτό δεν είναι
αποδεκτό. Κάπου κρύβεται ένα πρόβλημα στον κώδικα και θα σκάσω αν δεν το
βρω. Κάνε μου τη χάρη, βρε Αντώνη. Πάρε αύριο τη Μαρία και ανεβείτε στο χωριό
για να δει το μύλο. Θέλω επίσης συγκεκριμένες προτάσεις για την ανακαίνιση. Ο
δικηγόρος απ' ότι μου είπε, δε βρήκε προς το παρόν κάποιο πρόβλημα στα χαρτιά.
-Είδες τι σου έλεγα; Πρόκειται για ευκαιρία! Αύριο θα σου πει τα ίδια και το
έτερόν σου ήμισυ. Ο Αντώνης έφυγε αφήνοντάς με να τραβάω με φούρκα τα
μαλλιά μου, βλέποντας στην οθόνη για πολλοστή φορά τον Παλαιολόγο να
κατατροπώνει τις ορδές των Τούρκων.
******
-Αυτά εν ολίγοις, κύριε Τσακίρη! Ο νεαρός δικηγόρος, αφού τέλειωσε την
απαγγελία δυσνόητων δικηγορίστικων όρων, άπλωσε μπροστά μου ένα μάτσο
χαρτιά και ξανακάθισε στην άκρη της καρέκλας του. Ήταν πια Πέμπτη και μετά
από μια ατέλειωτη εβδομάδα σκληρής δουλειάς με το παιχνίδι ήδη είχαμε τις
πρώτες θετικές κριτικές. Έμεινε λοιπόν χρόνος να ασχοληθώ με την “επένδυση”.
-Αν κατάλαβα καλά, κύριε Ιορδάνου, μου λέτε ότι το κτήμα ανήκε σε κάποια
που έφυγε από το χωριό για Αμερική το '50 και τώρα οι κληρονόμοι της το βγάζουν
στο σφυρί. Όλα αυτά τα χρόνια ποιος συντηρούσε το κτήμα; Επίσης μου προκαλεί
απορία η έλλειψη άλλων αγοραστών.
-Υπήρχε όρος στη διαθήκη να βγει προς πώληση δέκα χρόνια μετά το θάνατό
της και όλα αυτά τα χρόνια γίνονταν κάποιες εργασίες στοιχειώδους συντήρησης
του μύλου και των εγκαταστάσεων. Όσο για το γεγονός της μη ύπαρξης άλλων
αγοραστών, εσείς ξέρετε καλύτερα από μένα ότι καταθέτοντας την προκαταβολή
78_
ΕΓΚΛΗΜΑ ΣΤΟ ΧΩΡΙΟ

των 3000 ευρώ διατηρείτε την προτεραιότητα στην αγορά γιά ένα μήνα ακόμη.
Μου ανέβηκε το αίμα στο κεφάλι.
-Ποιος κατέθεσε προκαταβολή; σφύριξα στον έντρομο Ιορδάνου.
-Μα η κυρία Μαρία, φυσικά. Πίστευα ότι σας ενημέρωσε ότι πριν από 15 μέρες
ήρθε στο γραφείο μου και στείλαμε το έμβασμα στην Αμερική.
-Ναι, ναι το είχα ξεχάσει. Συγχωρέστε με, κύριε Ιορδάνου. Από μέσα μου έβραζα
αλλά μη γίνουμε και ρόμπα μπροστά σε τρίτους.
-Αν δεν με χρειάζεστε άλλο... Ο δικηγόρος σηκώθηκε από τη θέση του. Τον
αποχαιρέτησα με συνοπτικές διαδικασίες και κάθισα στο γραφείο σφίγγοντας τους
κροτάφους μου. Στην ηλικία των δεύτερων -άντα κάτι τέτοιες εκπλήξεις πάνε χέρι
χέρι με τα εγκεφαλικά.
Αργότερα μπήκα στο σπίτι αποφασισμένος για μεγάλο καυγά αλλά μετά είδα τα
φώτα χαμηλωμένα, στο τραπέζι σερβιρισμένο ένα βασιλικό δείπνο με κεριά και
φυσικά τη Μαρία να με υποδέχεται με αμφίεση που θα έκανε και άγιο να κολαστεί.
Περιορίστηκα λοιπόν σε χλιαρές διαμαρτυρίες και νουθεσίες του τύπου “καλόν θα
ήτο άλλη φορά να μην ξανασυμβεί” και άλλα τέτοια χαζά. Η Μαρία συμφωνούσε
σε όλα και ερχόταν όλο και πιο κοντά. Ομολογώ ότι ακόμη και μετά εικοσιπέντε
χρόνια γάμου η σύζυγός μου παίρνει έντεκα με άριστα το δέκα στο παιχνίδι της
αποπλάνησης. Μέχρι να πάμε στο κρεββάτι η ιδέα να δώσουμε άλλα τριάντα
χιλιάρικα για να φέρουμε σε λογαριασμό το μύλο δε φάνταζε και τόσο άσχημη.
Στον ύπνο μου βέβαια είδα ότι ο προγραμματιστής είχε κάνει λάθος και όπλισε
τους Βυζαντινούς με Καλάσνικωφ και χειροβομβίδες αλλά το απέδωσα στο πολύ
φαγητό.
*****
Τους επόμενους μήνες ακολούθησα πιστά τη βασική μου αρχή που λέει: Δώσε τις
γενικές κατευθύνσεις, άσκησε μια χαλαρή εποπτεία και μην μπλέκεσαι στα πόδια
αυτών που ξέρουν να κάνουν κάτι καλύτερα από σένα. Στην περίπτωση βέβαια του
Αντώνη και της Μαρίας δε χρειαζόταν καν να δώσω τις γενικές κατευθύνσεις.
Υπέγραψα τα συμβόλαια, φρόντισα να καλύπτω τους λογαριασμούς και χάζευα τις
79_
Β’ΔΙΑΓΩΝΙΣΜΟΣ ΔΙΗΓΗΜΑΤΟΣ “ΣΤΕΛΙΟΣ ΞΕΦΛΟΥΔΑΣ”

τρισδιάστατες απεικονίσεις στον υπολογιστή από την πρόοδο του έργου. Δεν
χρειάστηκε τους έξη μήνες που διήρκεσε η ανακατασκευή να δω το μύλο από
κοντά. Οι δυο γιοι μου ενθουσιασμένοι με την επικείμενη αποχώρησή μας από το
σπίτι, ποτέ δεν έλεγαν όχι για να ανεβάσουν τη μητέρα τους στο χωριό ή για να
μεταφέρουν συνεργεία.
Τέλη Σεπτεμβρίου όλα ήταν σχεδόν έτοιμα και ανεβήκαμε για να περάσουμε
μία Κυριακή στο μύλο λίγο πριν αρχίσουμε τη μετακόμιση.
-Ένα βράδυ μόνοι μας στη μέση του πουθενά θα βοηθήσει τη σχέση μας, μου
ανακοίνωσε η Μαρία και έτσι να 'μαστε Κυριακή βράδυ να ξεκουραζόμαστε από
την πεζοπορία στη γύρω περιοχή διαβάζοντας πλάι στο αναμμένο τζάκι. Η
Μπέλλα αφού εξερεύνησε το χώρο, αρνούμενη ωστόσο να κατέβει στο υπόγειο,
όπου υπήρχε ακόμη η μεγάλη φτερωτή, λαγοκοιμόταν στα πόδια μας. Το εκκρεμές-
αντίκα μόλις είχε κτυπήσει έντεκα φορές όταν η σκυλίτσα ανασηκώθηκε, πλησίασε
την καταπακτή που οδηγούσε κάτω και άρχισε να γρυλίζει υπόκωφα. Τότε νιώσαμε
αρχικά, παρά ακούσαμε, ένα παλμικό βουητό, που όσο πήγαινε δυνάμωνε,
ανεβαίνοντας την κλίμακα των συχνοτήτων μέχρι που κατέληξε σε ένα στριγγό
ουρλιαχτό. Η Μπέλλα σε έξαλλη κατάσταση με το τρίχωμά της σηκωμένο (πρώτη
φορά έβλεπα σκυλί-λουκάνικο με την τρίχα κάγκελο) έξυνε με λύσσα το ξύλο της
καταπακτής γαυγίζοντας υστερικά. Έκανα ένα βήμα προς το μέρος της όταν
άνοιξαν οι πύλες της κόλασης. Κάτι μεγάλο σαν να ζωντάνεψε στο υπόγειο
κάνοντας τρομακτικό θόρυβο και τραντάζοντας το μύλο συθέμελα. Όλο το ξύλινο
πάτωμα τρανταζόταν από φοβερά ρυθμικά κτυπήματα σαν ένας γίγαντας να
προσπαθούσε να ελευθερωθεί. Η Μπέλλα παράτησε τους ηρωισμούς και
κλαψουρίζοντας έτρεξε στην αγκαλιά μου. Τραβώντας έβγαλα την πετρωμένη από
τον τρόμο Μαρία έξω από το σπίτι. Το τελευταίο πράγμα που είδα βροντώντας την
πόρτα πίσω μου ήταν το πάτωμα να ξηλώνεται απ' άκρη σ' άκρη και κάτι μεγάλο
να ξεπροβάλει από το υπόγειο. Τρέξαμε κακήν κακώς στο τζιπ και μόλις
προφτάσαμε να φύγουμε πριν το αγριεμένο ποτάμι καταπιεί τη γεφυρούλα.
******
80_
ΕΓΚΛΗΜΑ ΣΤΟ ΧΩΡΙΟ

-Τι φαντάσματα και κουραφέξαλα, ρε Άλεξ; Πολύ King διαβάζεις! Ο γνωστός
Αντώνης προσπαθούσε να τα μπαλώσει το πρωί της Δευτέρας. Απλώς, συνέχισε,
από τη νεροποντή ψηλά, στο βουνό το φράγμα υπερχείλισε. Αυτό δε θα
αποτελούσε πρόβλημα, αν ένα ξεριζωμένο δένδρο δεν μπλόκαρε την εναλλακτική
κοίτη οδηγώντας όλο τον όγκο του νερού στο υπόγειο. Η φτερωτή έφυγε από τα
χαλαρωμένα της έδρανα και διέλυσε τα πάντα σαν πολιορκητικός κριός.
-Έπρεπε να σε είχα από μια μεριά, εξυπνάκια, να δούμε αν θα είχες τόσο εύκολες
τις εξηγήσεις! Το πράγμα που τριγυρνούσε στο υπόγειο διαλύοντας τα πάντα δεν
ήταν μόνο η φτερωτή. Έπρεπε να δεις πώς έκανε η Μπέλλα.
-Καλά, καλά, σε βαρέθηκα να γκρινιάζεις. Θα ανέβω το μεσημέρι να δω τι
μπορώ να κάνω με τις ζημιές.
-Μη βιαστείς! Δεν έχω σκοπό να γυρίσω εκεί μες το χειμώνα και η όρεξη της
Μαρίας για περιπέτειες έχει εξατμιστεί.
Έκλεισα το τηλέφωνο και πήρα στα χέρια μου το φάκελο από την Αμερική που
ήρθε με την πρωινή αλληλογραφία. Η φίρμα του δικηγόρου - εκτελεστή της
διαθήκης ήταν τυπωμένη με μεγάλα γράμματα στην πάνω αριστερή γωνία. Τον
έσκισα ανυπόμονα και από μέσα έπεσε μια φωτογραφία που έδειχνε ένα ζευγάρι
να ποζάρει στυλιζαρισμένα έξω από το γνωστό μύλο, περιτριγυρισμένο από σακιά
αλεύρι και κάρα με σιτάρι. Πίσω διάβασα μια ημερομηνία, Ιούλιος 1940. Η άλλη
σελίδα ήταν πυκνογραμμένη με καλλιγραφικά γράμματα γεμάτα ουρές και
περικοκλάδες.
Θα είμαι σύντομη γιατί, όπως έλεγε και μάνα μου τα πολλά λόγια είναι φτώχεια. Σήμερα
βγήκαν οι εξετάσεις και είναι πολύ άσχημες. Οι γιατροί μου δίνουν τρεις μήνες ζωής, αν
ακολουθήσω, λέει, τις οδηγίες τους. Αυτό σημαίνει ατέλειωτα τρυπήματα και ταλαιπωρία σε
νοσοκομεία, πράγμα που δεν πρόκειται να κάνω. Είμαι λοιπόν σίγουρη ότι όταν διαβάζεις
αυτές τις γραμμές θα έχω πεθάνει προ πολλού. Ονομάζομαι Ελένη Μπακοθανάση, του
Γεωργίου και της Κατίνας. Είμαι το κορίτσι στην φωτογραφία που κρατάς. Το παλικάρι είναι
ο άντρας μου, ο Κώστας, που άφησε τα πόδια του στην Αλβανία έξη μήνες μετά. Ήμουν
81_
Β’ΔΙΑΓΩΝΙΣΜΟΣ ΔΙΗΓΗΜΑΤΟΣ “ΣΤΕΛΙΟΣ ΞΕΦΛΟΥΔΑΣ”

ορφανή και η πεθερά μου με είχε ψυχοκόρη από μικρή. Ο Κώστας ήταν μεγαλύτερος και από
την πρώτη φορά που τον αντίκρυσα τον ερωτεύτηκα. Στα δεκαοχτώ μου παντρευτήκαμε με
την ευχή των δικών του. Η ευτυχία μας νόμιζα ότι θα κρατούσε για πάντα λογάριαζα όμως
χωρίς τον πόλεμο. Τον πρώτο καιρό της κατοχής πέθανε από τον καημό του ο πεθερός μου.
Δεν άντεχε να βλέπει σακατεμένο το μοναχοπαίδι του. Οι μήνες που ακολούθησαν ήταν πολύ
σκληροί για μια γυναίκα που, εκτός από τις δουλειές στο μύλο, είχε να περιποιείται και έναν
ανάπηρο. Ευτυχώς η πεθερά μου (ο θεός να την αναπαύσει) μας στήριξε. Κουτσά στραβά
πορευόμασταν και θα ξεπερνούσαμε τη συμφορά που μας βρήκε, αν δεν τραβούσα εγώ και ο
μύλος την προσοχή ενός αρχιδοσίλογου από ένα γειτονικό χωριό. Άρχισε τα πήγαινε έλα
προσπαθώντας με απειλές να πείσει τον άντρα μου να πουλήσει για ένα κομμάτι ψωμί τον
μύλο και ρίχνοντας λαίμαργες όλο υπονοούμενα ματιές σε μένα, όποτε εμφανιζόμουν. Ο
Κώστας την τελευταία φορά τον πέταξε έξω βρίζοντάς τον. Έφυγε απειλώντας θεούς και
δαίμονες. Δεν άργησε να πραγματοποιήσει τις απειλές του. Ένα δειλινό γυρίζοντας από τα
χωράφια βρήκαμε τον Κώστα μαχαιρωμένο. Είχε παλέψει σκληρά, όπως φαινόταν από τα
τραύματά του, αλλά οι δειλοί που του ρίχτηκαν ήταν πολλοί. Υποψιαζόμουν ποιος ήταν
υπεύθυνος. Δεν είχα βέβαια αποδείξεις αλλά, ακόμη και να είχα, ήταν άνθρωπος των
κατακτητών. Τι θα μπορούσα να του κάνω; Θάψαμε τον άντρα μου και συνεχίσαμε τη ζωή
μας μέσα στη λύπη και το φόβο. Είχαμε δεν είχαμε κάνει τα σαράντα, όταν όρμηξε ένα
χειμωνιάτικο βράδυ, μου έβαλε ένα μαχαίρι στο λαιμό και απαίτησε να γίνω δική του. Το
κάθαρμα όχι μόνο σκότωσε τον άνθρωπο που αγαπούσα αλλά ήθελε να ξαπλώσω μαζί του στο
ίδιο κρεββάτι που μοιραζόμουν κάποτε με τον Κώστα. Το ποτήρι ξεχείλισε. Καμώθηκα την
φοβισμένη, ψέλισα ότι με βρίσκει απροετοίμαστη για τέτοια “τιμή” και τον έδιωξα,
υποσχόμενη ότι η επόμενη νύχτα θα του έμενε αξέχαστη. Πράγματι λούστηκα, χτενίστηκα
και τον περίμενα στολισμένη με όλα τα κοσμήματα και το καλό μου φουστάνι. Η πεθερά μου,
δασκαλεμένη, πηγαινοερχόταν με τις πιατέλες και κρατούσε πάντα γεμάτο το ποτήρι του με
δυνατό κρασί. Έκρυψα την αηδία που ένιωθα πίσω από ντροπαλά χαχανητά καθώς τα
βαμμένα με αίμα χέρια του πασπάτευαν αδιάντροπα το κορμί μου. Μετά μισομεθυσμένο τον
προκάλεσα να με κυνηγήσει παραπατώντας στην κρεββατοκάμαρα, τον άφησα να ξαπλώσει
και του κάρφωσα ένα μαχαίρι στο λαιμό. Ας με συγχωρέσει ο Θεός, αλλά ένοιωσα υπέροχα
82_
ΕΓΚΛΗΜΑ ΣΤΟ ΧΩΡΙΟ

καθώς τον έβλεπα να αιμορραγεί μέχρι θανάτου στα πόδια μου. Σύραμε το πτώμα σε μια
μικρή κρύπτη πίσω από τον άξονα της φτερωτής, που την χρησιμοποιούσε η οικογένεια του
άντρα μου όταν κρύβονταν από τους Τούρκους, και χτίσαμε την πορτούλα. Ήμουν έτοιμη να
πεθάνω καθώς περιμέναμε από τους συντρόφους του να έρθουν να τον ψάξουν. Είχα πάρει
την εκδίκησή μου! Ας πήγαινα να συναντήσω ψηλά τον αγαπημένο μου! Ευτυχώς οι
αντάρτες μπήκαν εκείνες τις μέρες στο χωριό και έτσι δε μας ενόχλησε κανείς. Αμέσως μετά
την απελευθέρωση έφυγα για την Αμερική, όπου ζούσαν μακρινοί συγγενείς της μάνας μου.
Η κυρά Αρετή, η πεθερά μου, δεν έζησε να δει την απελευθέρωση. Πέθανε από πνευμονία τον
προηγούμενο χειμώνα. Η οικογένειά μου εδώ, στο Σικάγο, όλα αυτά τα χρόνια δεν έμαθε
τίποτε. Τώρα όμως, που πλησιάζει το τέλος, έπρεπε κάπου να ανοίξω την καρδιά μου και να
ζητήσω από σένα να θάψεις αυτόν που σκότωσα. Ακόμα και σε ένα κτήνος δεν αξίζει να μένει
άταφος. Ο σκελετός που θα βρεις πίσω από τη φτερωτή είναι ο Γιάννης Γκίκας. Σε εξορκίζω
από τον τάφο μου να βρεις έναν παπά και να τον θάψεις χριστιανικά. Αρκετά τιμωρήθηκε. Σε
ευχαριστώ που αναλαμβάνεις κάτι που θα έπρεπε να κάνω εγώ εδώ και καιρό και να προσέχεις
το μύλο μας. Είναι γερό σκαρί.
Ελένη
Έκλεισα τα μάτια μου και όταν τα άνοιξα, ένας ένστολος γύρω στα σαράντα
στεκόταν μπροστά μου. Έσπευσε να συστηθεί:
-Υπαστυνόμος Φιλίππου, Ασφάλεια. Πήρα το θάρρος να μπω γιατί έλειπε η
γραμματέας σας.
-Σχεδόν ποτέ δεν είναι στη θέση της. Ξέρετε η σημερινή νεολαία πώς είναι. Του
έκανα νόημα να καθίσει.
-Σε τι οφείλω την τιμή της επίσκεψής σας, κύριε Φιλίππου;
-Είστε ιδιοκτήτης του μύλου έξω από το χωριό Κρήνη;
-Μάλιστα.
-Απ’ ό,τι γνωρίζω χθες είχατε μια πολύ άσχημη νύχτα μετά την πλημμύρα που
προκάλεσε η υπερχείλιση του φράγματος ψηλά στο βουνό.
83_
Β’ΔΙΑΓΩΝΙΣΜΟΣ ΔΙΗΓΗΜΑΤΟΣ “ΣΤΕΛΙΟΣ ΞΕΦΛΟΥΔΑΣ”

-Ναι, πράγματι, συμφώνησα καθώς έβγαζα από το μίνι μπαρ ένα ποτήρι, το
γέμιζα ουίσκι και το πρότεινα στον αστυνομικό που αρνήθηκε με ένα νεύμα. Ήπια
μια γουλιά και κάθισα.
-Λοιπόν;
-Σκέφτηκα, κύριε Τσακίρη, ότι θα μας διαφωτίζατε σχετικά με το γεγονός ότι
παντού ο χώρος γύρω από το μύλο είναι σπαρμένος με κόκκαλα, ανθρώπινα
κόκαλα. Ο ιατροδικαστής βρίσκεται ήδη επιτόπου. Πήρα μια βαθιά ανάσα και του
έδωσα το φάκελο.
-Κύριε Φιλίππου, μόλις τον έλαβα από Αμερική. Εδώ βρίσκονται οι απαντήσεις
που ψάχνετε...
Ήπια άλλη μια γουλιά και βούλιαξα στην πολυθρόνα μου καθώς μια γλυκιά
ζεστασιά απλώθηκε μέσα μου. Ο αστυνομικός διάβασε γρήγορα το γράμμα και
μετά με κοίταξε.
-Μπορώ να το πάρω;
-Φυσικά.
-Επίσης θα ήθελα να περάσετε από την ασφάλεια για μια κατάθεση. Ξέρετε, για
το τυπικό της υπόθεσης.
-Ευχαρίστως, όποτε θέλετε.
Σηκώθηκε και δώσαμε τα χέρια. Κοντοστάθηκε σαν κάτι να τον βασάνιζε.
-Λύστε μου μία απορία, κύριε Τσακίρη, χαμογέλασε. Θα σκάσω αν δεν μάθω.
-Παρακαλώ.
-Κατάγομαι από την περιοχή και απ' όσο ξέρω εδώ και πενήντα χρόνια κανείς
δεν είχε μείνει βράδυ στο μύλο. Όλοι τον θεωρούσαν στοιχειωμένο. Τι σας έκανε να
αποφασίσετε να μείνετε εσείς; Μήπως το θεωρήσατε κάποιο είδος πρόκλησης;
Έμεινα άφωνος για λίγο και τελικά ψέλλισα.
-Δεν είχα ιδέα για όλα αυτά.
Τον συνόδευσα στην έξοδο και χίμηξα στο τηλέφωνο να βρω τον Αντώνη να του
τα ψάλλω αλλά ο φίλος μου έχει αναπτύξει μια έκτη αίσθηση και δεν απάντησε για
καιρό στις επίμονες κλήσεις μου.
84_
ΕΓΚΛΗΜΑ ΣΤΟ ΧΩΡΙΟ

Τις επόμενες εβδομάδες έθαψα τον Γκίκα και πούλησα με συνοπτικές
διαδικασίες το “κελεπούρι”. Ευτυχώς βρέθηκε ένας σύλλογος πνευματιστών που θα
διοργανώνουν πλέον εκεί τις εβδομαδιαίες τους επαφές με πνεύματα. Φέραν κάτι
μυστήρια όργανα και οι μετρήσεις τους αποκάλυψαν ότι το μέρος ήταν φορτισμένο
με πνευματική ενέργεια.
Παρασκευή βράδυ, έξη μήνες μετά, το τηλέφωνο χτύπησε. Ένας ενθουσιασμένος
Αντώνης ήταν στη γραμμή.
-Άλεξ, μόλις έπεσα πάνω σε μια σούπερ ευκαιρία σερφάροντας στο ίντερνετ! Να
σου πω λεπτομέρειες;
-..........
-Τι, είσαι ακόμη θυμωμένος από την τελευταία φορά;
85_
Β’ΔΙΑΓΩΝΙΣΜΟΣ ΔΙΗΓΗΜΑΤΟΣ “ΣΤΕΛΙΟΣ ΞΕΦΛΟΥΔΑΣ”

Ελένη Χριστοφοράτου
Η άλλη
ΛΟΜΗ ΜΠΡΟΣΤΑ ΣΤΟΝ ΚΑΘΡΕΦΤΗ. ΤΟ ΕΙΔΩΛΟ ΤΗΣ ΧΑΡΑΓΜΕΝΟ απ' τα ραγίσματα του
γυαλιού. Καλά που δεν είχε σπάσει ολόκληρος. Θα 'χε φορτωθεί εφτά
χρόνια γρουσουζιά. Αλλά και τα δυο ραγίσματα, κακό σημάδι...
Χ
Χώνει τα χέρια στο νεσεσέρ. Της το 'φερε η ξαδέλφη από την πόλη. Στο χωριό,
καλλυντικά ούτε για δείγμα. Την παρακάλεσε συνωμοτικά να της τα προμηθεύσει
και βιάστηκε να τα καταχωνιάσει κάτω απ' το στρώμα. Μην τα 'παιρνε είδηση
καμιά γειτόνισσα κι άρχιζε το κουτσομπολιό. Τις άκουγε πώς «έλουζαν» την
ξαδέλφη που 'ρχότανε να την επισκεφτεί μέσα στα λούσα: «Εξώλης και προώλης.
Γύναιο»! Περνούσε με τις ψηλές της γόβες και φτύναν στο πέρασμά της.
Περισσότερο φοβόταν τη Φρόσω, τη μεγαλύτερη φαρμακόγλωσσα του χωριού.
Άνοιγε το στόμα της κι όποιον πάρει ο Χάρος. Της φορτωνόταν σχεδόν καθημερινά
κουβαλώντας με κόπο τα παραπανίσια κιλά της. Της χτύπαγε την πόρτα, για την
ακρίβεια τη βρόνταγε, και προφασιζόταν πως χρειαζόταν κάτι, πότε καφέ, πότε
ζάχαρη, πότε αλάτι. Παραμύθια της Χαλιμάς για να εισβάλει στο σπίτι της. Βόλευε
όπως - όπως τον όγκο της σε μια ξεχαρβαλωμένη καρέκλα κι άρχιζε τον οχετό.
-Που λες, κόρη μου, εκείνη η Μπέμπα..., όνομα να σου πετύχει για εβδομηντάρα
γυναίκα! Είναι σοβαρά πράγματα αυτά; Την εφωνάζανε, λέει, έτσι μικρή και της
έμεινε. Εγώ όμως ξέρω ποιοι της το κολλήσανε το μπέμπα. Οι εραστές, μάτια μου.
Οι εραστές! Το κέρατο του μακαρίτη πήγαινε σύννεφο. Περίγελος είχε γίνει ο
δυστυχής. Να δεις που απ' αυτό πήγε. Τι εγκεφαλικά και κουραφέξαλα; Δε βάσταξε
τη ντροπή. Τέλος πάντων, για ένα κούτελο ζούμε. Άμα βρομίσει,
φασκελοκουκούλωστα! Τυχερή η σκρόφα. Να 'τανε άλλος; Θα 'παιρνε το δίκαννο
και θα τη φύτευε στο χώμα!
86_
ΕΓΚΛΗΜΑ ΣΤΟ ΧΩΡΙΟ

Τα λόγια ξεβράζονταν στο φτωχικό δωμάτιο, στην ατμόσφαιρα πλανιόταν μια
αίσθηση δυσωδίας. Εκείνη άκουγε χωρίς να προσέχει, πότε - πότε κουνούσε το
κεφάλι καταφατικά μην προδοθεί για την αφηρημάδα και τιναζόταν όταν
απρόσμενα ο μονόλογος την αφορούσε.
-... αλλά κι εσύ, βρε πουλάκι μου, δεν κάνεις καλά. Με το συμπάθιο δηλαδή, εγώ
έχω να το λέω τι κοπέλα είσαι, με αρχές, με ήθος, ζωή να 'χεις, όμως αυτή η ξαδέλφη
σου... Ε, το βρίσκεις σωστό να 'ρχεται εδώ πέρα με τέτοιο ντύσιμο; Αμ, το βάψιμο;
Έτσι βάφονται οι καλντεριμιτζούδες, Θε μου και συγχώρα με! Να μου πεις,
συγγένισσά σου είναι και το αίμα νερό δε γίνεται, μα είσαι κορίτσι της παντρειάς.
Τι θα πει ο άντρας που θα σε πάρει όταν τη δει; Ξέρεις τι έπαθε η ανεψιά μιας
γνωστής μου απ' τη Σαλονίκη;
Και η λασπολογία στρεφόταν ευτυχώς αλλού κι εκείνη ανάσαινε με ανακούφιση
και σκεφτόταν μην ξεχάσει να λιβανίσει αργότερα ν' αποδιώξει την αρνητική
ενέργεια της Φρόσως. Τι θα 'λεγε αν ήξερε τι έκρυβε κάτω απ' το στρώμα; Την
ξεπροβόδιζε με κάποια βιάση ενοχική, η χοντρή το αντιλαμβανόταν, δεν
ξεγελιόταν εύκολα. Τα ρουθούνια της ανοιγόκλειναν σαν να οσμίζονται λαυράκι.
-Πολύ νευρική σε βρίσκω σήμερα. Τι τρέχει;
Κάθε μέρα νευρική την έβρισκε, πάσχιζε να ξετρυπώσει λαγό. Κοριτσόπουλο
άμαθο ήταν, όλο και κάποιο μυστικό θα της εμπιστευόταν. Ψόφαγε για κάτι τέτοια
η χοντρή. Θα της ορκιζόταν πως θα το πάρει στον τάφο και θα το 'κανε βούκινο.
Αλλά εκείνη έσπευδε να την καθησυχάσει, όλα καλά. Αν τη στενοχώρεσε ο
πατέρας; Όσο να 'ναι... Όταν πίνει, δεν ξέρει τι κάνει.
-Πάντως, άμα θες, έφτιαξα ένα μαντζούνι άλλο πράγμα! της είπε μια μέρα.
Ηρεμεί τα νεύρα των φωνακλάδων. Του το χύνεις στο νερό ή στον καφέ και τον
κάνεις αρνάκι. Όσο για το οικονομικό, μη σε νοιάζει. Θα τα βρούμε!
Πρόσεξε πως τα μάτια της έκαιγαν σαν πυρωμένα κάρβουνα κι έβγαλε
«διάγνωση».
-Α, πα, πα! Πώς δεν το 'δα νωρίτερα; Καλέ, σ' έχουνε ματιάσει. Φως φανάρι.
Ποια να 'ναι; Αυτή η σουσουράδα η Μερόπη ή η Πίτσα, η οχιά; Καλό κουμάσι και
87_
Β’ΔΙΑΓΩΝΙΣΜΟΣ ΔΙΗΓΗΜΑΤΟΣ “ΣΤΕΛΙΟΣ ΞΕΦΛΟΥΔΑΣ”

του λόγου της, την έχω δει πώς σε λοξοκοιτάει, κακό χρόνο να 'χει! Αχ, κοπέλα μου,
δεν ειν' όλοι καλόκαρδοι σαν και μένα! Μα μη σε νοιάζει, θα φωνάξω την κυρά-
Νίτσα που λογάει από βασκανίες. Σ' ένα τέταρτο θα 'σαι περδίκι.
Εκείνη τη σταμάτησε. Αυτό της έλειπε, να της κουβαλήσει κείνη τη γριά μάγισσα
που πιο πολύ φτύνει παρά μιλάει, τάχα μου για να εξαγνίσει το κακό. Η Φρόσω
επέμενε, είχε κιόλας βγει στο δρόμο και τη φώναζε. Σκέφτηκε ν' αρπάξει το
κουζινομάχαιρο και να της κόψει σύρριζα τη γλώσσα. Η χοντρή θα γκρεμιζόταν
ανάσκελα με τους βολβούς των ματιών ανάποδα μες στο ασπράδι. Το στόμα της θα
'χασκε διάπλατα μ' ένα δόντι ετοιμόρροπο στην άνω γνάθο... Περιορίστηκε στο
αράδιασμα δικαιολογιών. Μα όχι, κανένα μάτιασμα, μόνο κούραση, την ξενύχτισε
πάλι χθες ο πατέρας με τις φωνές του. Θα ξαπλώσει τώρα να ξαποστάσει. Δέχτηκε
τις ευχές της για κουράγιο και υπομονή κλείνοντάς της επιτέλους την πόρτα.
Να μείνει μόνη, να σκεφτεί... Και τον σκέφτηκε, έτσι όπως έσκυβε στα χωράφια
με το ξεκούμπωτο πουκάμισο και το σταυρό στο ιδρωμένο στέρνο. Η αντρίκια του
αύρα τη μεθά, τρέχει στην εκκλησιά και κάνει μετάνοιες μπρος στην εικόνα της
Παναγίας. Η μύτη της αγγίζει το δάπεδο, η μέση της βογγά απ’ το καμπούριασμα.
Δεν είναι τούτη στάση για τα ορθοπεδικά της. Πάντως εξομολόγηση δεν τολμά. Ο
παπά-Λάμπρος είναι μέθυσος, δε θέλει πολύ να του φύγει καμιά κουβέντα. Την
ανταμώνει στα στενοσόκακα και την καλημερίζει. Η ανάσα του ζέχνει, τίγκα στο
αλκοόλ.
Μέθυσος, μα τουλάχιστον καλοκάγαθος, με το μακάριο Καλημέρα, τέκνον μου
στα λεπτά, σχεδόν ανύπαρκτα χείλη, όχι σαν τον πατέρα, που σερνότανε στα
καπηλειά μέχρι το χάραμα κι ύστερα μαζευότανε τρεκλίζοντας στο σπίτι. Ούρλιαζε
αναποδογυρίζοντας τις καρέκλες. Μωρή, φαΐ! Μια φορά δεν την είχε φωνάξει με τ’
όνομά της. Δεν πρέπει να το θυμότανε πια, ήταν σίγουρη. Γινόταν χίλια κομμάτια
να τον περιποιηθεί, όχι από αγάπη, αυτή είχε στραγγαλιστεί προ πολλού. Τα πιάτα
χόρευαν στα τρεμάμενα χέρια, το πιρούνι έτριζε έτοιμο να εκσφενδονιστεί. Τον
περίμενε ζαρωμένη σε μια γωνιά να τελειώσει και ν’ αποκοιμηθεί με τη μούρη
μπρούμυτα μες στα αποφάγια. Το ροχαλητό του ηχούσε σαν τρακτέρ που
88_
ΕΓΚΛΗΜΑ ΣΤΟ ΧΩΡΙΟ

αγκομαχούσε να πάρει μπρος. Είχε μάθει κουτσά στραβά να τον κουμαντάρει, μα
κείνη την αποφράδα μέρα, τα ’χασε ολότελα, το μυαλό της μπλόκαρε σαν ρολόι με
νεκρωμένους δείκτες, έτρεξε στην είσοδο της πόρτας έτοιμη να πεταχτεί στο δρόμο
αν δοκίμαζε να την αγγίξει. Είχε γυρίσει απ’ το μανάβικο και τον βρήκε να κρατάει
το νεσεσέρ. Το σοκ τη χτύπησε σαν σύρμα ηλεκτροφόρο, άφησε τις σακούλες να
πέσουν κάτω, τ' αχλάδια κύλισαν δεξιά κι αριστερά. Τι είν’ αυτά, μωρή; Πέταξε
πάνω της το τσαντάκι που άδειασε στον αέρα τα σωθικά του. Ποιος σου τα ’δωσε;
Εκείνη η βρωμιάρα; Αν είχε το θάρρος, θα του ’λεγε πως αυτή η βρωμιάρα είχε
όνομα κι ήταν η κόρη του αδελφού του, όπως κι εκείνη είχε όνομα, Μαργαρίτα,
ανοιξιάτικο και δροσερό σαν το λουλούδι του κάμπου, η μητέρα τής το ’δωσε, όσο
ζούσε η μητέρα ήταν αλλιώς. Γράπωσε το χερούλι της πόρτας, να προλάβει να
φύγει, να εξαφανιστεί, μην την αρπάξει και την πνίξει. Πουτάνα θα γίνεις, μωρή;
Έκανε ένα βήμα προς το μέρος της, το άσχημο μούτρο του είχε γίνει μελιτζανί, τα
μηνίγγια δονούνταν από μια ατίθαση φλέβα που τα κλωτσούσε. Έπιασε το λαιμό
του. Ένας ήχος πνιχτός βγήκε απ’ το λαρύγγι, τα μάτια γούρλωσαν κι έμειναν
ακίνητα. Την είχε σώσει το έμφραγμα σαν από μηχανής θεός. Δεν έσκυψε από
πάνω του, μονάχα μάζεψε ευλαβικά τα καλλυντικά και τα τοποθέτησε στο νεσεσέρ.
Έπρεπε να τους είχε βρει καλύτερη κρυψώνα, από τώρα και στο εξής θα προσέχει
περισσότερο…
Στην κηδεία του ήρθανε όλοι, πιστοί «φίλοι» και «συμπαραστάτες». Η Φρόσω
πρώτη και καλύτερη, μόνο λόγο που δεν έβγαλε. Εκείνη απέμεινε να κοιτάζει
στωικά τους χωριανούς να τη ζυγώνουν για να τη συλλυπηθούν. Ο ένας μετά τον
άλλο τής έσφιγγαν το χέρι, την παρηγορούσαν, εξυμνούσαν τον πατέρα. Πάλι
καλά που πέθανε, ν' ακουστεί και κάτι καλό για δαύτον. Δεν τους πρόσεχε, το
μυαλό της ταξίδευε αλλού, πάνω απ' τα μνήματα και τις μαύρες φιγούρες, στη μέρα
που 'βραζε μες στο λιοπύρι και βάδιζε στους αγρούς. Μαλλιά κολλημένα στο
σβέρκο, πιασμένα πρόχειρα μ' ένα κοντό λαστιχάκι. Βιαζόταν να γυρίσει σπίτι να
κάνει ένα μπάνιο να ξεθυμάνει την κάψα, όταν τον είδε να σκάβει. Ο ήλιος έγλειφε
89_
Β’ΔΙΑΓΩΝΙΣΜΟΣ ΔΙΗΓΗΜΑΤΟΣ “ΣΤΕΛΙΟΣ ΞΕΦΛΟΥΔΑΣ”

τα μυώδη του μπράτσα, το μπρούτζινο χρώμα τους σπάρθηκε στο χρυσό. Ένας θεός
λυγερός που ξεπήδησε απ' της μυθολογίας τα κιτάπια.
Χώθηκε πίσω από ένα θάμνο καθώς μια άλλη δίψα αξεθύμαστη διαδέχτηκε τη
δίψα του νερού. Τον κοίταζε τόσο επίμονα, που τα μάτια της στέγνωσαν σαν να
στέρεψε διαμιάς όλη τους η υγράδα. Κι ένιωσε πάλι τη γλύκα της αμαρτίας να την
κουρσεύει ολάκερη και τα μάγουλά της να βάφονται στην πορφύρα της δύσης.
Τότε ήταν που άκουσε για πρώτη φορά το τραγούδι του σπίνου να της χαϊδεύει τ'
αυτιά. Αλλά δεν μπορούσε ακόμα να το μεταφράσει, νανουρίστηκε μοναχά στους
ήχους του...
Το σούρουπο, επισκέφτηκε το γερο-Στρατή, έναν ξερακιανό κοσμοκαλόγερο που
τρεφόταν με παξιμάδια. Ήξερε, λέγανε, την άγνωστη γλώσσα των πτηνών και τον
είχανε δει πάμπολλες φορές να μιλά μαζί τους. Τον βρήκε να προσεύχεται
γονυκλινής με τα χέρια σταυρωμένα κάτω απ' το πηγούνι. Του μίλησε, μα
απάντηση δεν πήρε. Για κανένα λόγο δεν θα διέκοπτε την προσευχή, ακόμα και
σεισμός να γινόταν. Στάθηκε στο κατώφλι, μέσα να μπει δίχως την άδειά του δεν το
τολμούσε, τον περίμενε υπομονετικά να τελειώσει. Ένα χλομό κερί πάλευε να
φωτίσει το σκοτεινό δωμάτιο, οι θλιβερές του ανταύγειες έτρεμαν στο ρικνωμένο
πρόσωπο του προσευχόμενου. Η ώρα περνούσε κι ο γέρος δεν έλεγε να κουνηθεί.
Κάποτε, σήκωσε το κεφάλι, έλυσε τα χέρια κι έκανε το σταυρό του.
-Καλησπέρα, βλογημένη, είπε χωρίς να γυρίσει να την κοιτάξει. Κόπιασε.
Δρασκέλισε την είσοδο της παράγκας. Είχε προετοιμάσει τι θα του πει, απ' την
αρχή ίσαμε το τέλος. Όμως κάτι πάνω του, ίσως το δέος που της προκαλούσε, της
έδεσε τη γλώσσα κόμπο. Τελικά μίλησε τραυλίζοντας, του 'πε πως της φάνηκε ότι
άκουσε σπίνο να τραγουδά σε στίχους άγνωστους στην ανθρώπινη λαλιά και πως
ένιωσε σαν το άσμα να την αφορούσε. Μην τη ρωτήσει από πού πηγάζει αυτή η
εντύπωση, δεν ξέρει. Απλά, ένστικτο... Ο γέρος την άκουσε με ιδιάζουσα προσοχή
και επιβεβαίωσε τα λεγόμενά της. Αν πίστευε πως το άσμα ψαλλόταν για κείνη,
έτσι ήταν, η διαίσθηση δεν ξεγελά σε τέτοιες περιπτώσεις. Τα πτηνά είναι πομποί
οιωνών και στέλνουν στους ανθρώπους τα μηνύματά τους. Πότε θα μετέφραζε το
90_
ΕΓΚΛΗΜΑ ΣΤΟ ΧΩΡΙΟ

μήνυμα; Μα φυσικά όταν θα 'ταν έτοιμη. Η ίδια και κανείς άλλος. Αυτά τής είπε κι
ύστερα πέτρωσε σαν Ινδιάνος και δε ματάνοιξε το στόμα. Έφυγε προβληματισμένη.
Ήλπιζε να της πρότεινε βοήθεια, να 'χε το νου του κι άμα ακούσει το πουλί, να της
πει τι της μήνυε, αλλά ο γέρος ήταν απόλυτος. Μονάχα ο δέκτης του μηνύματος
μπορεί να το ερμηνεύσει.
Το ίδιο βράδυ είδε ένα περίεργο όνειρο. Τον εαυτό της τεμαχισμένο, με μια
διαχωριστική γραμμή στο κέντρο του σώματος, που ξεκινούσε απ' την κορυφή του
κεφαλιού και κατέληγε στο τρίγωνο της ήβης. Δυο μορφές λειψές, μ' ένα πόδι κι ένα
μάτι η καθεμιά, τα χέρια ήταν δυσδιάκριτα. Το πόδι τής μιας στραβοκάνικο, βάδιζε
χωλά λυγίζοντας προς τα μέσα. Η κνήμη του έτριζε. Το μάτι της άδειο και ξέθωρο.
Το πόδι τής άλλης στητό και νευρώδες. Περπατούσε σταθερά, με επίγνωση του
μαγνητισμού του, σαν να 'χε μαθητεύσει στην ηδονή. Το μάτι της βαθύ και
προκλητικό, μέσα στην κόρη του καθρεφτιζόταν ο Πάνας με υψωμένο φαλλό. Ο
τραγοπόδαρος θεός τής έγνεψε μ' ένα χαμόγελο σαρδόνιο. Ξύπνησε ταραγμένη…
Κλειδαμπάρωνε πόρτες και παράθυρα και πασαλειβόταν. Απόψε όμως δεν το
κάνει μόνο από διάθεση καλλωπισμού. Πρέπει να κρύψει την κιτρινίλα που της
έχει λεκιάσει τα μάγουλα κι εκείνο το χρώμα που μελανιάζει τα χείλη. Καλά που
σήμερα δεν ήρθε η Φρόσω, δε θ' άντεχε τέτοια επίσκεψη. Βουτά το σφουγγαράκι
στο ρουζ με μανία. Τα χέρια της τρέμουν. Το απλώνει με πίεση στα μήλα του
προσώπου, τρεις και τέσσερις στρώσεις απανωτά. Ένα σπυρί στο αριστερό μάγουλο.
Του βάζει μέικ-απ κι από πάνω πούδρα. Τώρα φαίνεται λιγότερο, μια
ξεθωριασμένη κουκκίδα.
Κοιτά με απέχθεια την ξεφτισμένη φούστα που γλείφει τους αστραγάλους, τη
λιγδιασμένη ποδιά, τα κακόγουστα τσόκαρα.
-Να χαρείς, ξαδέλφη, φέρε μου και κανένα ρουχαλάκι της προκοπής. Όχι τίποτα
από κείνα τα μίνια, προς Θεού! Να ’χει μπόλικο ύφασμα. Μονάχα να ’ναι
ανοιχτόχρωμο. Μπούχτισα το γκρι! Α! και κάνα παπουτσάκι δίχως τακούνι.
Τριανταοκτώ φοράω.
91_
Β’ΔΙΑΓΩΝΙΣΜΟΣ ΔΙΗΓΗΜΑΤΟΣ “ΣΤΕΛΙΟΣ ΞΕΦΛΟΥΔΑΣ”

Το υπέροχο κόκκινο φόρεμα που μαραζώνει στον πάτο του μπαούλου αγκαλιά
με τις γόβες. Απόψε θα τα φορέσει, τέρμα οι αναστολές! Αν τα 'χε βάλει νωρίτερα,
εκείνος αυτή θα διάλεγε, δε θα κυλιότανε στο στάβλο μ' αυτή την τσούλα. Μια
τουρίστρια που κανείς δεν ήξερε πούθε κρατούσε η σκούφια της, μια παρείσακτη
που ’ρθε να της αρπάξει τ’ όνειρο μέσα απ’ τη χούφτα. Τα είχε δει όλα τυχαία. Το
άγριο ρίξιμο στο σανό, τα λάγνα φιλιά του στο λαιμό και τη σχισμή των μαστών
της.
Την είδε. Πρόβαλε ξαφνικά μέσα απ' την τρίφυλλη ντουλάπα με τη θεόκοντη
φούστα και το μπλουζάκι που σταματούσε στον αφαλό. Κι όμως, την είχε σπρώξει
στο γκρεμό με τα ίδια της τα χέρια, είχε ακούσει το σβέρκο της να τσακίζει στα
βράχια.
Μπορεί να ’ταν κι η ιδέα της. Το μέτωπό της ζεματά. Σωριάζεται σ’ ένα σκαμνί
κι αρχίζει να δαγκώνει τους κόμπους των δαχτύλων. Ύστερα χώνει τα χέρια σφιχτά
ανάμεσα στα γόνατα και κουνά το σώμα μπρος πίσω. Κίνηση μονότονη, αυτιστική.
Όχι, δε θα τη νικήσει ένα φάντασμα που σέρνεται σαν σιχαμένη σκιά. Τινάζεται
απάνω, ξεκλειδώνει το μπαούλο και βουτάει το φόρεμα. Φτάνει πια μ’ αυτά τα
κουρέλια που 'χουνε γίνει ένα με το πετσί της. Τα σχίζει και τα πετάει στο τζάκι. Οι
κοιμισμένες φλόγες ζωντανεύουν απότομα, καταπίνουν ακόρεστα την καινούρια
τροφή. Δε μένει γυμνή, παρά λίγα δευτερόλεπτα. Δε ρισκάρει να δει τις ατέλειες στο
δέρμα και την αρχόμενη κυτταρίτιδα στους γοφούς. Περνά το φόρεμα από πάνω
της βιαστικά, να σκεπαστεί, να κρυφτεί κάτω από την υφασμάτινη ομορφιά. Είναι
κάπως στενό, την κόβει στις μασχάλες. Το στήθος της φουσκώνει μέσα απ’ το βαθύ
ντεκολτέ, μια δόνηση τη διαπερνά ως τα γόνατα και τις γάμπες. Αυτιά τρυπημένα.
Τα ’χει τρυπήσει με μια καρφίτσα λερώνοντας με αίμα τα ακροδάχτυλα. Έχει ήδη
παραγγείλει στην ξαδέλφη σκουλαρίκια, κρεμαστά φο, χρώμα και σχήμα ό, τι να
’ναι, δεν κολλάει σ’ αυτά. Το τρύπημα τής είχε φέρει λιγοθυμιά, αλλά η ομορφιά
αξιώνει θυσίες. Μπογιατίζει τα μάτια με μολύβι πηχτό, τους τραβάει γραμμές να τα
μεγαλώσει, όπως τα ’χε η ξεδιάντροπη, ο σατανάς!
92_
ΕΓΚΛΗΜΑ ΣΤΟ ΧΩΡΙΟ

Βρήκε ένα μενταγιόν στην τσάντα της, που ’χε απομείνει ορφανή δίπλα σ’ ένα
βραχάκι. Βιαζόταν να φύγει μακριά, αλλά η τσάντα την είχε μαγνητίσει. Την
άδειασε στο χορτάρι. Ένα σωρό μπιχλιμπίδια και το κόσμημα.
Το κουμπώνει γύρω απ’ το λαιμό. Ένα κάψιμο στη σάρκα. Σύνελθε! μαλώνει τον
εαυτό της. Αλείφει τα χείλη της με κραγιόν, ξανά και ξανά, ώσπου βγαίνει έξω απ’
το περίγραμμα. Είναι πια κατακόκκινα, όχι όμως πιο κόκκινα απ' όσο αν ματώναν
απ' τα φιλιά του! Κοιτάζει τα στραβοκομμένα της νύχια. Χρειάζονται κι αυτά
βάψιμο. Τι παράλειψη να μη ζητήσει απ’ την ξαδέλφη μανό! Ελπίζει πως εκείνος δε
θα το προσέξει. Μπροστά στο σύνολο, δε θα κοιτάξει τη λεπτομέρεια. Καμαρώνει τη
μορφή της. Τα δυο ραγίσματα μονάχα να μην υπήρχαν, την τραυματίζουν στα
ζυγωματικά.
Όμως αυτό δεν είναι το δικό της πρόσωπο, αυτή η χαώδης σπηλιά δεν είναι το
δικό της στόμα. Τα χαρακτηριστικά της φαγώνονται. Τα μάτια στενεύουν
επικίνδυνα, γίνονται κουμπότρυπες κακοσχηματισμένες. Τίποτα απ’ ό,τι αντικρίζει
δεν της ανήκει. Είναι η ελεεινή φιγούρα της αλληνής που την καρφώνει με τους
μίσους το κιτρινιάρικο βλέμμα.
Πισωπατά. Στάλες ιδρώτα αναβρύζουν κάτω απ’ τις ρίζες των σταχτόξανθων
μαλλιών, τα χείλη στραβώνουν σε έκφραση τρομαγμένου κλόουν. Φύγε! Η φωνή
φτάνει στ’ αυτιά της ξένη και ανοίκεια. Δεν είναι αυτή η φωνή της, της τα ρούφηξε
όλα η άλλη, την όψη, τη χροιά της φωνής… Ορμά στο δρόμο τσιρίζοντας. Οι
άντρες μαζεύονται ξαφνιασμένοι, οι γυναίκες σταυροκοπιούνται.
-Ήμαρτον, Θε μου! Μπήκε ο δαίμονας μέσα της!
-Αγγελοκρούστηκε! Τον παπά! Κάποιος να τονε φωνάξει!
Η Φρόσω ανοίγει δρόμο μοιράζοντας δυνατές αγκωνιές. Είχε ακούσει το
ουρλιαχτό κι είχε πεταχτεί έξω ξεκάλτσωτη, μιας και μόλις είχε αρχίσει να
ξεντύνεται, αφήνοντας να φανούν δυο χοντροκομμένες γάμπες ζωσμένες στη
φλεβίτιδα.
-Κάντε στην άκρη, χριστιανοί, να ιδώ. Άγιοι Πάντες και θαμαστά τα έργα σας!
Αυτή εδαιμονίστηκε!
93_
Β’ΔΙΑΓΩΝΙΣΜΟΣ ΔΙΗΓΗΜΑΤΟΣ “ΣΤΕΛΙΟΣ ΞΕΦΛΟΥΔΑΣ”

Φτάνει κι η Νίτσα, η ξεδοντιάρα, σέρνοντας πίσω της ένα σακί με βότανα.
-Ήμαρτον, Παναγιά μου! Τι έπαθε η καψερή;
-Μπήκε μέσα της ο εξαποδώ, σπεύδει να την ενημερώσει η Φρόσω. Κάμε κάτι
κυρά-Νίτσα. Εσύ κάνεις θάματα!
-Τι να κάμω εγώ, σε καλό σου; Αυτήνη δε θέλει ξεμάτιασμα. Θέλει ξορκισμό!
Οι γυναίκες φτύνουν στον κόρφο τους, κάποιες γονατίζουν, αναπέμπουν
δεήσεις.
Ένα βουητό τής τρυπάει τα τύμπανα. Βουλώνει τ’ αυτιά και τρέχει ξυπόλυτη, τα
χαλίκια τής τσιμπούν τις πατούσες. Δεν πρόλαβε να φορέσει τις γόβες, κείτονται
στο μπαούλο αναποδογυρισμένες.
Την ακολουθεί με βήμα σταθερό. Μαλλιά-πλοκάμια σαν της μέδουσας, κύματα
ανυπόταχτης τρικυμίας.
Το μενταγιόν την πνίγει. Το τραβά με όλη της τη δύναμη. Η αλυσίδα είναι
παχιά, δε σπάει. Το σβέρκο της χαράσσεται από σημάδια βαθιά, τρεις χαρακιές απ'
το τράβηγμα στην παλάμη. Ο ιδρώτας γίνεται δάκρυα. Χείμαρροι κατρακυλούν
παρασέρνοντας στο διάβα τους τα μολύβια και τα ρίμελ.
Ένα σμάρι πουλιά πετά από πάνω της ζαβά, τίποτα δε θυμίζει το συνήθη
σχηματισμό τους, αν το ’βλεπε ο γερο-Στρατής, θα πρόφερε σιβυλλικά: Κακό
σημάδι! Τώρα νομίζει πως ακούει και «διαβάζει» το τραγούδι του σπίνου. Μοιάζει,
αλίμονο, προανάκρουσμα θανάτου.
Κανείς δεν τολμά να την πλησιάσει. Ούτε εκείνος. Τον παίρνει το μάτι της να
την κοιτά. Δε βλέπει πόθο στο βλέμμα του. Βλέπει τρόμο, ίσως κι αποστροφή.
Ασυναίσθητα τα χέρια κατεβαίνουν στο υπογάστριο, στα στέρφα της σπλάχνα.
Μονάχα αυτή τη ζυγώνει με μάτια άλικα σε φόντο σταχτί. Στάζουν αίμα.
Ρυάκια περίπλοκα σαν κλαδωτές σκιές.
-Φύγε!
Πάλι αυτή η άγνωστη φωνή, βγαίνει απ’ τα άδυτα ξεχασμένου βαράθρου.
Έχει απομακρυνθεί πολύ. Δεν κατάλαβε για πότε. Οι χρόνοι έχουν αλλοιωθεί.
Τεθλασμένες γραμμές και άτακτες καμπύλες μέσα σε τρύπες χαοτικές. Στέκει
94_
ΕΓΚΛΗΜΑ ΣΤΟ ΧΩΡΙΟ

μετέωρη στο μοιραίο τόπο. Αυτή την έσπρωξε εκεί. Άτιμη σκύλα, λάμια! Αλλά δεν
καταδέχεται να ικετέψει τον οίκτο. Κοντοστέκεται. Μάσκες της φρίκης στα
γυναικεία πρόσωπα, οι μαντίλες τους μια θάλασσα από μελάνι.
Έχει φτάσει απέναντί της σε απόσταση αναπνοής. Ανοίγει το στόμα και τη φυσά
δυνατά. Ένα βαρύ ρεύμα ανέμου το παγωμένο της χνότο, μια ριπή νέκρας στα
μπερδεμένα μαλλιά. Το μενταγιόν γίνεται βρόχος. Δυο βήματα πίσω και το γυμνό
της πόδι πατά στο κενό.
95_
Β’ΔΙΑΓΩΝΙΣΜΟΣ ΔΙΗΓΗΜΑΤΟΣ “ΣΤΕΛΙΟΣ ΞΕΦΛΟΥΔΑΣ”

Νταίζη Λεονάρδου
Όταν το παρελθόν αποκαλύπτει
ΡΙΝ ΑΠΟ ΛΙΓΟ ΤΕΛΕΙΩΣΑΜΕ ΤΟ ΒΡΑΔΙΝΟ ΦΑΓΗΤΟ. Πίεσα τον εαυτό μου να μείνει
μαζί τους ελάχιστα κι ανέβηκα για ύπνο… «Είμαι κουρασμένη».
Κοφτά, χωρίς πολλές κουβέντες. Άλλωστε, είχα κάθε λόγο να είμαι θυμωμένη,
στενοχωρημένη και ανόρεχτη. Πλησίαζαν οι αρραβώνες….
«Π
Κάθισα στην άκρη του κρεβατιού και μέτρησα τα χρόνια που έζησα εδώ μέσα,
στο μικρό δωμάτιο που ήταν πάντα το «καταφύγιό» μου και τώρα έχει γίνει
χειρότερο από φυλακή. Άγγιξα τα όμορφα φουστάνια μου. Από αύριο θα φοράω
μαύρα… Μύρισα τη λεβάντα στη ντουλάπα, χάζεψα τις γωνίες, τις ευθείες,
κάποιους ανεπαίσθητους λεκέδες στους ασπροβαμμένους τοίχους.
Ένοιωσα αυτές τις στιγμές σαν κόκκινες διαχωριστικές γραμμές. Σε λίγες ώρες
όλα θα είχαν αλλάξει. Και δεν θα υπήρχε δρόμος επιστροφής.
Πριν δύο χρόνια ακριβώς και 8 μήνες, ένα βράδυ στο σπίτι του θείου Σωτήρη,
γνώρισα τον Γιάννη, «παιδί συμπολεμιστή του στη Μικρασία». Είχε βρεθεί πρώτη
φορά στα μέρη μας και πέρασε να δει τον θείο, μάζευε πληροφορίες και στοιχεία
για τον πόλεμο. Ήταν ιστορικός, «ερευνητής». Δεν θύμιζε κανέναν συγχωριανό και
συγγενή, είχε κάτι επάνω του, ένα άλλο αέρα, απροσδιόριστο...
Μιλούσε για τις σπουδές του στην Αθήνα και στο Παρίσι, για τις μεγάλες
βιβλιοθήκες στα Πανεπιστήμια, για τις αίθουσες και τα αμφιθέατρα, για τη
φτωχική αλλά ελεύθερη ζωή στις φοιτητικές γειτονιές. Με είδε να ρουφάω τα λόγια
του και με πρόσεξε περισσότερο: «Με τι ασχολείσαι»; «Τι σχέδια έχεις»; «Τι
ονειρεύεσαι»;
96_
ΕΓΚΛΗΜΑ ΣΤΟ ΧΩΡΙΟ

Ξεθάρρεψα και του μίλησα: για το σχολείο που πήγα, για τα βιβλία που
διάβαζα, για τον κύριο Μιχάλη, τον δάσκαλο των Ελληνικών, που μου έλεγε καμιά
φορά σαν να μονολογούσε: «εσύ έχεις μυαλό για παραπάνω… κρίμα..». Και κάπου
εκεί κόμπιασα, σαν να μην είχα κάτι άλλο να πω. Τι νόημα είχε;
Σαν να μην είδε την αμηχανία μου, συνέχισε την ίδια κουβέντα. Και μέσα στα
άλλα, δήθεν τυχαία, μετά το κατάλαβα ή μάλλον μου το ομολόγησε αργότερα, μου
μίλησε για τις συμφοιτήτριές του στη Φιλοσοφική της Αθήνας. «Λίγες αλλά
σπουδαίες», έτσι είπε.
Κι όταν με αποχαιρέτησε, πιο αργά το βράδυ, με κοίταξε στα μάτια και μου είπε:
«Μην υποτιμάς τον εαυτό σου ούτε τα όνειρά σου. Και ξέρεις κάτι; Η αρχή κάθε
πράξης είναι η σκέψη και η θέληση. Κι εσύ, Μαρία, μπορείς να κάνεις πολλά».
Δεν ξέχασα ούτε μια στιγμή εκείνης της βραδιάς. Κι από την επόμενη μέρα
άρχισα να σκέφτομαι - πρώτη φορά σοβαρά - το μέλλον μου. Τις αναμενόμενες και
προδιαγεγραμμένες προοπτικές της ζωής μου στο χωριό.
Και μαζί με τις σκέψεις αυτές, σαν σφήνες με βομβάρδιζαν εικόνες που δεν είχα
δει ποτέ στ’ αλήθεια: πόλεις με σπίτια ψηλά, με δρόμους καθαρούς, γειτονιές με
μυρωδιές άγνωστες αλλά γοητευτικές, άντρες και γυναίκες με μορφές ρευστές αλλά
όμορφες… Και προπάντων, σχολεία μεγάλα και φωτεινά, βιβλία άφθονα σε
σχήματα, μεγέθη και χρώματα, με τίτλους απροσδιόριστους. Και μέσα σε όλα αυτά
η εικόνα του Γιάννη… Ήταν άραγε ωραίος; Στα μάτια της Δέσποινας φάνταζε
γραφικός: «Άντρας με γυαλιά»; Αλλά εμένα μου άρεσε το βλέμμα του που έβλεπε
μακριά και τα λόγια του με ταξίδευαν.
Κι όλο σκεφτόμουν τα ίδια κι άλλα και περισσότερα… και ασφυκτιούσα κάθε
μέρα και περισσότερο. Και περίμενα να έρθει κάτι που κι αυτό δεν ήξερα τι θα
είναι…
Ο Γιάννης ξαναήρθε. Καλοκαίρι και καθόμασταν κάτω από τον μεγάλο
πλάτανο, στο πανηγύρι της Παναγίας. Δεν μιλήσαμε πολύ μπροστά στους άλλους
97_
Β’ΔΙΑΓΩΝΙΣΜΟΣ ΔΙΗΓΗΜΑΤΟΣ “ΣΤΕΛΙΟΣ ΞΕΦΛΟΥΔΑΣ”

αλλά ζήτησε να με δει μόνη. Την επόμενη μέρα βρεθήκαμε στο δρόμο για το κτήμα
μας, μέσα στις ελιές. Δεν ήταν σωστό, το ήξερα, αλλά και ήθελα και «έπρεπε» να τον
δω. Μέσα στα άλλα, μου είπε ότι αυτούς τους μήνες με σκεφτόταν με ένταση. Ότι
έπιανε τον εαυτό του να με «βλέπει» δίπλα του, σύντροφο σε μια κοινή ζωή. Ότι με
είχε αγαπήσει χωρίς να με ξέρει… Ήθελε όμως να με μάθει και, κυρίως, να τον
γνωρίσω κι εγώ, να τον αγαπήσω σιγά - σιγά…
Μου είπε κι άλλα. Περιουσία δεν είχε, μόνη του «προίκα» οι σπουδές και οι
προοπτικές μιας καριέρας στο Πανεπιστήμιο. Θα δεχόταν ο πατέρας μου έναν
τέτοιο γάμο; Κι εγώ; Θα ήθελα μια τέτοια ζωή μαζί του;
Του μίλησα κι εγώ αυτή τη φορά: Για τις σκέψεις που κυρίευσαν το μυαλό μου
από εκείνη τη βραδιά. Για όνειρα και ελπίδες, για προβληματισμούς και ανησυχίες,
για την προσμονή του καινούργιου, για μια δυνατή επιθυμία να φύγω, να πετάξω
μακριά. Ρούφαγε τα λόγια μου και με ενθάρρυνε να συνεχίζω. Πρώτη φορά στη
ζωή μου μίλησα τόσο πολύ για τον εαυτό μου. Έμεινα κι εγώ η ίδια κατάπληκτη!
Μόνο για αισθήματα δε μίλησα. Δεν ήξερα ακόμη αν οι σκέψεις μου γι’ αυτόν
ήταν η αγάπη ή το διαβατήριο για τους νέους ορίζοντες. Θα το έδειχνε ο χρόνος.
Βρεθήκαμε και την επόμενη και τη μεθεπόμενη κι όλες τις μέρες που έμεινε στο
χωριό μας, βρίσκοντας συνέχεια αφορμές να αναβάλει την αναχώρησή του. Κάθε
φορά ήταν και πιο όμορφα. Οι ώρες που «έκλεβα» για να βρίσκομαι μαζί του
κυλούσαν σαν νερό. Κι οι συζητήσεις μας ατελείωτες… Αναζητούσα την παρουσία
του από την πρώτη στιγμή που χωρίζαμε. Ήταν αγάπη;
Τη μέρα που θα έφευγε για την πόλη, μου ζήτησε να σκεφτώ πολύ σοβαρά. «Σε
αγαπώ, Μαρία, θέλω να σε παντρευτώ και να φύγουμε μαζί. Θα κάνω τα πάντα για
να ζήσουμε ευτυχισμένοι. Δεν θέλω μια βιαστική απάντηση τώρα. Θα περιμένω όσο
χρειαστεί».
Αυτή τη φορά μου άφησε δώρο ένα βιβλίο. Το ξεφύλλιζα και ταξίδευα με τη
φαντασία μου στο Παρίσι σαν να ζούσα ήδη εκεί… Και οι σκέψεις άρχισαν πια να
παίρνουν σάρκα και οστά: Όχι, δεν ήθελα τη ζωή που μου είχε επιφυλάξει η μοίρα
98_
ΕΓΚΛΗΜΑ ΣΤΟ ΧΩΡΙΟ

την ώρα που γεννήθηκα στο δίπατο σπίτι της πλατείας. Ναι, ήμουν σίγουρη πια.
Θα έφευγα, θα άλλαζα τα πάντα. Θα τα κατάφερνα!
Τη μέρα που μίλησα στη Δέσποινα συνειδητοποίησα τη δυσκολία του στόχου
μου. Ούτε που φανταζόμουν πόσο συντηρητική θα μπορούσε να είναι η ίδια μου η
αδερφή. Κουβεντιάσαμε πολλές ώρες, χαμηλόφωνα. Προσπάθησε να με μεταπείσει:
«Δεν είναι από τα μέρη μας, δεν έχει δεκάρα τσακιστή, έλεγε η Αναστασία τις
προάλλες, έτσι άκουσε απ’ τον θείο Σωτήρη. Ο πατέρας δεν θα ακούσει κουβέντα».
Και συμπλήρωνε: «Τι του βρήκες κι εσύ; Χάθηκαν οι γαμπροί;»
Στήριξα τις ελπίδες μου στη μητέρα. Αυτή θα με καταλάβαινε, θα χαιρόταν. Θα
της έλεγα πόσο θα με βοηθούσε ο Γιάννης να συνεχίσω τις σπουδές μου, πόσο
ευτυχισμένη θα ήμουν. Θα την έπειθα. Εξ άλλου, αυτή δεν επέμενε να πάμε στο
σχολείο; Αυτή δεν έπεισε τον πατέρα να με στείλει στο Ελληνικό; Αυτή δεν
καμάρωνε με τα βραβεία και τους επαίνους που έφερνα στο σπίτι, δια χειρός
κυρίου Μιχάλη;
Η μητέρα δεν με διέκοψε, με άφησε να τελειώσω. Για πολλή ώρα δε μίλησε.
Σηκώθηκε, ξανακάθισε, έκανε δυο τρεις γύρες στο δωμάτιο μπλέκοντας και
ξεμπλέκοντας τα δάχτυλά της. Μετά κάθισε πολύ κοντά μου και με χαμηλή αλλά
σταθερή φωνή μου ξεκαθάρισε πως ποτέ δεν θα δεχόταν την παλαβή μου απόφαση
να ξεσπιτωθώ, να αφήσω τόσες καλές «τύχες», να τραβιέμαι με έναν «που δεν
ξέρουμε από πού κρατάει η σκούφια του. «Πού τον είδαμε; Επειδή είναι παιδί του
φίλου του μπάρμπα σου και μιλάει σαν σπουδασμένος; («σαν», για να τον
υποτιμήσει στα μάτια μου). Μάζεψε τα μυαλά σου και προσοχή μη μάθει τίποτα ο
πατέρας σου. Θα μας βρει καμιά συμφορά».
Μούδιασα. Φοβήθηκα. Τόση άρνηση; Κι αν οι γυναίκες του σπιτιού αντέδρασαν
έτσι, ο πατέρας τι θα έκανε;
Πέρασαν λίγες μέρες χωρίς να αποφασίσω την επόμενη κίνησή μου. Κι ένα πρωί
ήρθε στο σπίτι η Αναστασία. Κρυφά και χαμογελώντας με νόημα μου έδωσε «ένα
99_
Β’ΔΙΑΓΩΝΙΣΜΟΣ ΔΙΗΓΗΜΑΤΟΣ “ΣΤΕΛΙΟΣ ΞΕΦΛΟΥΔΑΣ”

βιβλίο του κυρίου Μιχάλη για σένα»… Μέσα στις σελίδες του, καλά διπλωμένο,
βρήκα το πρώτο γράμμα του Γιάννη. Γιατί ακολούθησαν κι άλλα. Πολλά.
Με ενισχυμένη την απόφασή μου, το βράδυ μάζεψα το κουράγιο μου και
μίλησα στον πατέρα. Ήταν αραγμένος στη θέση του πλάι στο τζάκι και χάιδευε το
σκύλο. Είχε περάσει μια καλή μέρα στα κτήματα και στο καφενείο. Πλησίασα
διακριτικά και κάθισα απέναντί του, στο χαμηλό σκαμνί. Του ζήτησα να με
ακούσει πρώτα χωρίς να βιαστεί να απαντήσει. Υπήρξαν στο παρελθόν φορές που
υπολόγιζε τη γνώμη μου, όταν φυσικά τη ζητούσε. Μπορεί να τη δεχόταν και
τώρα…
Κάποια στιγμή, θυμάμαι, με χτύπησε. Κι αυτό, όταν συνειδητοποίησε ότι
επέμενα παρά τις αρχικές του «προστατευτικές» νουθεσίες. Φώναξε τη μητέρα, την
κατηγόρησε ότι μου φούσκωσε τα μυαλά με τα διαβάσματα και τα βιβλία. «Δεν έχει
να ξαναπάει πουθενά μόνη της. Αναλαμβάνω εγώ από δω και μπρος».
Και πράγματι ανέλαβε τον σωφρονισμό του παραβάτη των οικογενειακών και
κοινωνικών νόμων από την επόμενη κιόλας μέρα: παγερή σιωπή αποδοκιμασίας,
περιορισμοί κάθε είδους, ακόμα και υποψήφιοι γαμπροί που δεν δεχόμουν καν να
συναντήσω… Ο καιρός περνούσε κι εγώ έμενα ανυποχώρητη… κι ο πατέρας το
ίδιο.
Πέρασαν από τότε κοντά δύο χρόνια. Η ζωή μου άλλαξε. Έφτασα να μη βγαίνω
από το σπίτι στην αρχή, απ’ το δωμάτιο στη συνέχεια. Τη Δέσποινα έβλεπα μόνο
και τη μάνα, πιο αραιά την Αναστασία. Η μητέρα είχε αλλάξει, είχε γίνει
απόμακρη, απρόσιτη, αδιάφορη. Σαν ίδια ο πατέρας. Συμφωνούσε μαζί του σε όλα,
μπορεί και να τον φοβόταν. Όποια και να ήταν η αλήθεια, εγώ ήμουν μόνη.
Με τον Γιάννη επικοινωνούσα με τη βοήθεια της Αναστασίας. Δεν του έγραψα
τα γεγονότα, μόνο πως με τον τρόπο μου προσπαθούσα να προλειάνω το έδαφος
αλλά πως «ο πατέρας είναι δύσκολος, έχει άλλα σχέδια για μένα, θα δούμε..». Και
ταυτοχρόνως μέσα από τα γράμματά του παρακολουθούσα κάθε του προσπάθεια
για να χτίσει την καριέρα του και την κοινή μας ζωή, βήμα το βήμα. Τα λόγια του
100_
ΕΓΚΛΗΜΑ ΣΤΟ ΧΩΡΙΟ

με ταξίδευαν. Έχτιζα πύργους, έκανα όνειρα. Όλη μου η σκέψη είχε εστιάσει στη
στιγμή εκείνη που θα πετούσα, μακριά από τη σκοτεινιά του σπιτιού και της ψυχής
μου. Και δεν με απασχολούσε τίποτε άλλο. Ο καιρός όμως περνούσε πολύ αργά.
Σε ένα του γράμμα με πληροφόρησε γεμάτος χαρά πως με διαβατήριο τη
διδακτορική του διατριβή είχε υποβάλει αίτηση για την έδρα Φιλολογικών
Σπουδών στο Πανεπιστήμιο της Σορβόννης. Το μυαλό μου άρχισε να ταξιδεύει στα
στενά σοκάκια και τις λεωφόρους του Παρισιού μαζί με τις καλοντυμένες κυρίες
και τους ήχους μιας μουσικής που δεν γνώριζα, αλλά ήμουν σίγουρη πως ήταν η
μυστική μουσική της πόλης.
Λίγο αργότερα, άρχισα να μαθαίνω Γαλλικά με τη βοήθεια του βιβλίου που μου
έστειλε από την Αθήνα και που το κρύβω μαζί με τα γράμματά του κάτω από την
προσεχτικά ξεκαρφωμένη σανίδα του πατώματος στο βάθος του δωματίου.
Προσπαθούσα να κερδίσω χρόνο. Κι όλα κυλούσαν φαινομενικά ήρεμα.
Πριν μια βδομάδα ανατράπηκαν όλα.
Τρίτη πρωί, έφτασε το γράμμα. Είχε εγκριθεί η αίτησή του και θα έφευγε το
συντομότερο για τη Γαλλία, να αναλάβει τα καινούργια καθήκοντα και να βρει
σπίτι. «Το σπίτι μας». Και να τον περιμένω να επιστρέψει –υπολόγιζε σε δυο-τρεις
μήνες - και να έρθει στον πατέρα μου για μια πρώτη – και τελευταία - προσπάθεια.
«Αν όμως δεν τα καταφέρουμε, να είσαι έτοιμη να φύγουμε μαζί». Στο γράμμα δεν
υπήρχαν αυτή τη φορά περιγραφές κι όμορφες εικόνες. Μόνο οδηγίες
τηλεγραφικές και σαφείς. Λόγια ενός άντρα που με γέμισαν με ασφάλεια και
σιγουριά για τη δύσκολη επιλογή μου. Άρχισα να σχεδιάζω το ταξίδι, να διακοσμώ
με τη φαντασία μου το καινούργιο σπίτι, δοκίμαζα χαμηλόφωνα λέξεις και φράσεις
στα γαλλικά. Δεν ήθελα ακόμα να αντιμετωπίσω το μάλλον σίγουρο ενδεχόμενο
της απόλυτης άρνησης του πατέρα. Ο Γιάννης μπορεί να τα κατάφερνε καλύτερα
από εμένα. Δεν το πίστευα, αλλά δεν μπορούσα να κάνω κάτι άλλο…
101_
Β’ΔΙΑΓΩΝΙΣΜΟΣ ΔΙΗΓΗΜΑΤΟΣ “ΣΤΕΛΙΟΣ ΞΕΦΛΟΥΔΑΣ”

Η καταστροφή δεν άργησε να έρθει με τη μορφή ενός ακόμα ανεπιθύμητου
προξενιού. Ένας γαμπρός από την Αθήνα. «Καλή περίπτωση». Κι αυτή τη φορά ο
πατέρας αποφάσισε να δώσει δυναμική λύση: Οι αρραβώνες κανονίστηκαν για την
επόμενη βδομάδα, ο γάμος πάνω στο μήνα. Η προίκα ήταν έτοιμη από καιρό …
Και πάλι αρνήθηκα. Έπρεπε να βρω τρόπο να σκεφτώ, να αντιδράσω. Ζήτησα
μια αναβολή μέχρι «για να το πάρω απόφαση». Ο πατέρας δεν μπήκε στον κόπο
ούτε να μου απαντήσει.
Άρχισαν οι προετοιμασίες. Έπαψα να κοιμάμαι τα βράδια. Έβλεπα τη ζωή που
είχα ονειρευτεί να χάνεται. Μπροστά μου υπήρχε μόνο ένα μαύρο κενό χωρίς
ουρανό, μια ισόβια ισοπέδωση. Και αναρωτιόμουν πώς θα ήμουν σαν σύζυγος ενός
άλλου; Τι είδους μητέρα σε παιδιά που δεν ήθελα; Και κατηγορούσα τον εαυτό μου
που δεν εύρισκα λύση. Κι ο Γιάννης τι θα έκανε; Τι θα σκεφτόταν; Πώς θα
αντιδρούσε;
Η ιδέα ήρθε ξαφνικά. Για το καλό μου; Για το κακό μου; «Πώς να παντρευτώ αν
μας χτυπήσει το θανατικό; Οι παραδόσεις στα μέρη μας είναι πολύ αυστηρές. Θα
χρειαστεί πολύς χρόνος για να δικαιολογηθεί η γαμήλια χαρά μετά τη θλίψη του
ανθρώπινου χαμού. Ούτε μπορεί να επισπευσθεί ο γάμος. Ποιος να αντέξει τα
σχόλια του κόσμου»;
Οι σκέψεις αυτές ρίζωσαν σαν το ζιζάνιο μέσα μου και μέρα με τη μέρα
δυνάμωναν, έβγαλαν κλαδιά και παρακλάδια, έπνιξαν κάθε αγάπη, κάθε
συναίσθηση καθήκοντος ή κινδύνου.
Κι έτσι, αύριο θα πεθάνει ο πατέρας. Ξαφνικά. «Καρδιά, άτιμο πράγμα»… Το
χωριό θα παγώσει. Το σπίτι θα βουβαθεί… Μαύρα υφάσματα θα σκεπάσουν τους
καθρέφτες… Η μητέρα θα μοιρολογάει, η Δέσποινα κι εγώ θα θρηνούμε. Εγώ θα
έχω και άλλους λόγους: το γάμο που θα αναβληθεί, τη ζωή μου που θα ανατραπεί.
Θα είμαι πολύ πειστική…
102_
ΕΓΚΛΗΜΑ ΣΤΟ ΧΩΡΙΟ

Κι αργότερα, θα πάω να βρω τον Γιάννη όταν θα γυρίσει απ’ το Παρίσι. Δεν θα
ζητήσω έγκριση από κανέναν, δεν θα πρέπει να προκαλέσω κι άλλες εντάσεις. Από
την άλλη, μπορεί η μάνα τότε να συμφωνήσει: ο γαμπρός θα είναι «Καθηγητής
Πανεπιστημίου, σοβαρός άνθρωπος…». Όπως και να έχει, όλα θα γίνουν όπως
πρέπει… Και κανείς ποτέ δεν θα μάθει τίποτα. Ούτε ο Γιάννης. Κυρίως αυτός.
Γιατί τα έγραψα όλα αυτά; Ίσως για να τα βγάλω από μέσα μου. Δεν είναι το πιο
απλό πράγμα που κόσμου να έχεις ζήσει 22 χρόνια στο χωριό και να ξέρεις πως σε
λίγο καιρό θα φύγεις, ίσως για πάντα. Δεν είναι το πιο απλό πράγμα του κόσμου
να έχεις σκοτώσει τον ίδιο σου τον πατέρα. Ο Θεός ας με συγχωρέσει».
……………………………………………………………………………………………..
Έκλεισε τα μάτια του και τα ξανάνοιξε αργά. Πήρε βαθειά ανάσα. Ζαλίστηκε…
Μπερδεμένο κουβάρι τον πλημμύρισαν σκέψεις και εικόνες: Ξεχασμένες κουβέντες,
μια κιτρινισμένη φωτογραφία μιας όμορφης γυναίκας με άσπρο φόρεμα και
βλέμμα ονειροπόλο, ένα κορνιζαρισμένο δίπλωμα Πανεπιστημίου που ποτέ πριν
δεν του είχε δώσει σημασία. Και μαζί τους, σαν δέσμες φακού να τρυπούν το
σκοτάδι, τα ξεθωριασμένα καλλιγραφικά γράμματα στα χαρτιά που ξετρύπωσε
πριν λίγη ώρα κρυμμένα κάτω από μια σανίδα στο σαρακοφαγωμένο ξύλινο
πάτωμα του δωματίου στο σπίτι της γιαγιάς της Δέσποινας, εκεί που περνά τις
διακοπές του από μωρό. Η σανίδα είχε ξεκαρφωθεί για τα καλά με τα χρόνια και
αποφάσισε να «μαστορέψει» ο ίδιος αντί να φωνάξει τη γιαγιά. Στο κάτω - κάτω
ήταν πια 15 χρονών, έπιαναν τα χέρια του.
Κι έτσι βρήκε σε μια φανέλα το παλιό τετράδιο…
Υπήρχε κάποτε μια θεία, γιαγιά μάλλον, αδελφή της γιαγιάς του ήταν. Δεν
καλοθυμόταν το όνομά της, Μαρία μάλλον, ποτέ δεν έδινε σημασία σε κουβέντες
103_
Β’ΔΙΑΓΩΝΙΣΜΟΣ ΔΙΗΓΗΜΑΤΟΣ “ΣΤΕΛΙΟΣ ΞΕΦΛΟΥΔΑΣ”

για τα παλιά, βαριόταν. Θα δει όμως αργότερα το όνομα που είναι γραμμένο στο
δίπλωμα, έτσι για επιβεβαίωση. Κανείς άλλος πριν από τη μαμά του δεν είχε
σπουδάσει στο πανεπιστήμιο.
Κάποιες φορές μιλούσαν γι’ αυτή τη «Μαρία», ότι της άρεσαν τα γράμματα
(«είχε πάει στο Ελληνικό εκείνα τα χρόνια»), ότι δεν ήθελε κανέναν από τους
γαμπρούς του χωριού κι ότι μετά τον ξαφνικό θάνατο του πατέρα της, του
προπάππου δηλαδή, έφυγε από το χωριό για να σπουδάσει. Κι ότι μετά
παντρεύτηκε κάποιον μορφωμένο και ταξίδεψε μαζί του στο εξωτερικό και έγινε
γιατρίνα μάλλον, γιατί στη φωτογραφία πάνω στο τζάκι φοράει μια άσπρη ποδιά.
Και κανείς από τους νεώτερους δεν την θυμόταν ούτε καν η γιαγιά του η Δέσποινα
καλά - καλά, έτσι έλεγε τουλάχιστον, κι αυτή ποτέ δεν ξαναγύρισε στο χωριό. Την
έλεγαν περίεργη, διαφορετική, κάπου η μνήμη της είχε ξεθωριάσει, ήταν κάτι σαν
το οικογενειακό «φάντασμα», αλλά δεν θυμάται να είχε ακούσει ποτέ κάτι άλλο,
πιο ύποπτο, πιο «σκοτεινό»…
Σιγά - σιγά θυμάται κι άλλα: Ο πατέρας της γιαγιάς πέθανε ξαφνικά μια μέρα,
δεν είχε αρρώστια, «μια χαρά λεβέντης ήταν ο παππούς σου» έλεγε η γιαγιά του
στη μαμά, «δυο μέτρα άντρας». Κανείς δεν πίστευε στ’ αυτιά του όταν μαθεύτηκε
πως τον βρήκαν πεθαμένο στα χωράφια. «Κρίμα που δεν χάρηκε την κόρη του
νύφη», είπε όλο το χωριό.
Ξάπλωσε στο κρεβάτι του, ήταν καινούργιο, από τα λίγα έπιπλα που είχαν
αλλάξει στο σπίτι «για να μην κοιμάται το παιδί στις παλιατζούρες» και έμεινε
ακίνητος να χαζεύει το ταβάνι με τα σταυρωτά δοκάρια, εκεί που παλιά φοβόταν
μην κρύβονται σαμιαμίδια. Μετά έμαθε από τα παιδιά του χωριού πώς να τα
διώχνει κι έπαψε να τα φοβάται.
Κάπως έτσι λοιπόν θα έγιναν τα πράγματα… Ο μεγάλος παππούς δεν ήθελε να
φύγει η Μαρία απ’ το χωριό, είχε τους λόγους του. Όταν είδε πως δεν έπιανε το
καλό, άρχισαν τα χειρότερα. Κι όταν ο Γιάννης της μήνυσε πως έρχεται να την
πάρει μαζί του κι αυτή φοβήθηκε πως θα τον προλάβαινε ο ξαφνικός γάμος, πήρε
104_
ΕΓΚΛΗΜΑ ΣΤΟ ΧΩΡΙΟ

την απόφασή της: να σκοτώσει τον πατέρα της και να απελευθερωθεί. Είναι
φανερό, δεν τον αγαπούσε, τον φοβόταν και τον μισούσε, γιατί της στερούσε αυτό
που ήθελε πιο πολύ από κάθε τι: την ελευθερία της και αυτό που πίστευε σαν
ευτυχία.
Τη βρήκε άραγε την ευτυχία που ζητούσε; Πάντως και τον Γιάννη τον
παντρεύτηκε και στη Γαλλία πήγε και μάλιστα σπούδασε Ιατρική! Περίεργο, γιατί
μάλλον η Φιλολογία της άρεσε, έτσι είχε καταλάβει από τα γραφόμενά της. Πρέπει
όμως να ήταν σπουδαίο μυαλό κι από θέληση βουνό!
Αλλά, πώς γίνεται να ξεχάσεις; Ή, πώς γίνεται να ζήσεις όλη σου τη ζωή με
τέτοιες μνήμες; Πώς μπορείς να μη βλέπεις σε κάθε άρρωστο τη μορφή του πατέρα
σου; Να μην αισθάνεσαι ένοχος, προσωπικά υπεύθυνος για κάθε θάνατο;
Μήπως τελικά γι’ αυτό το λόγο σπούδασε γιατρός; Για να σώζει ζωές; Επειδή
είχε αφαιρέσει με τα χέρια της τη ζωή του ανθρώπου που της χάρισε τη δική της τη
ζωή;
Δίπλωσε προσεκτικά το τετράδιο στη γαριασμένη φανέλα, σήκωσε αθόρυβα τη
σανίδα, το έβαλε στη θέση του εκεί που «κρυβόταν» ολόκληρες δεκαετίες, έψαξε ένα
σφυρί και κάρφωσε με δύναμη τις άκρες της σανίδας.
«Μην ανησυχείς, γιαγιά, καρφώνω μια σανίδα που είχε φύγει», φώναξε στη
γιαγιά Δέσποινα. «Δεν σε χρειάζομαι, τα καταφέρνω μόνος μου».
105_
Β’ΔΙΑΓΩΝΙΣΜΟΣ ΔΙΗΓΗΜΑΤΟΣ “ΣΤΕΛΙΟΣ ΞΕΦΛΟΥΔΑΣ”

Πανίκος Παναγή (Παν- Παν)
Στην υγειά της
ΕΤΟΙΑ ΜΕΓΑΛΗ ΒΕΛΑΝΙΔΙΑ ΙΣΩΣ ΝΑ ΜΗΝ ΞΑΝΑΕΙΔΕ ΜΑΤΙ ΑΝΘΡΩΠΟΥ. Έστεκε περήφανη,
στην άκρη της μεγάλης κεντρικής πλατείας του ορεινού χωριού και σχεδόν
αγκάλιαζε την μισή από αυτή. Ο κορμός της τεράστιος και οι κλώνοι της άπλωναν
αρχοντικά τριγύρω. Σαν κόντευε να νυχτώσει, δεκάδες σπουργίτια γυρνώντας από
το ολοήμερο ψάξιμο τροφής, μαζεύονταν και κούρνιαζαν στα πυκνά φυλλώματα
της για περάσουν την νύχτα. Μέχρι όμως να κοιμηθούν, έστηναν την
πολυπληθέστερη και θορυβότερη χορωδία που θα μπορούσε ποτέ να χαρεί
άνθρωπος. Κανείς δεν γνώριζε πόσων χρονών ήταν αυτό το υπέροχο δημιούργημα
της φύσης. Όσοι ζούσαν σ’ αυτό το ορεινό χωριό, έτσι το θυμόντουσαν, όπως και οι
πατεράδες και οι παππούδες τους. Ήταν το πιο όμορφο στολίδι, όχι μόνο του
χωριού, αλλά και ολόκληρης της περιοχής των ορεινών χωριών.
Τ
Πόσα και πόσα δεν είδε αυτή η βελανιδιά! Γάμους, βαφτίσια, Εθνικές εορτές,
προεκλογικές συγκεντρώσεις, επινίκια, χαρές, αντεκλίσεις… Πόσοι και πόσοι δεν
εκάθησαν στην σκιά της να ξαποστάσουν, ντόπιοι και περαστικοί, να πιούν ένα
καφέ ή ένα ποτηράκι με τον μεζέ του, από τα χέρια του Παναγή, του καφετζή, που
ήταν πάντα πρόθυμος και εξυπηρετικός για όλο τον κόσμο, ειδικά με τους ξένους.
Μαζί με το ποτό, πάντα συνήθιζε να σερβίρει και την ιστορία αυτής της βελανιδιάς,
που με ενδιαφέρον την άκουαν οι θαμώνες. Περηφανευόμενος, καλούσε τους
επισκέπτες στον εσωτερικό χώρο του καφενείου για να τους δείξει φωτογραφίες
του, βγαλμένες παρέα με προέδρους, υπουργούς και με ανθρώπους επώνυμους, που
κατά καιρούς πέρασαν από το χωριό, τιμώντας με την παρουσία τους την
βελανιδιά αλλά και το καφενείο του.
106_
ΕΓΚΛΗΜΑ ΣΤΟ ΧΩΡΙΟ

Στην απέναντι πλευρά της πλατείας, εκεί που δεν έφταναν οι πελώριοι κλώνοι
της βελανιδιάς, ήταν το μπακάλικο του Χριστόδουλου. Όλοι οι χωριανοί αλλά και
από τα γύρω χωριά, από αυτόν έκαναν τις αγορές τους. Ήταν ο μοναδικός στα
περίχωρα. Εκτός βέβαια από μπακάλης, ήταν και τοκογλύφος και ψάλτης. Από
όλους, από παντού, κάτι έπρεπε να εισπράξει! Πολυμήχανος ήταν, δύστροπος ήταν,
όπως και μοχθηρός και κακότροπος. Έλα όμως που όλοι τον είχαν ανάγκη! Έλα
που είχε και την πιο όμορφη γυναίκα της ορεινής! Συμπαθητική, καλοσυνάτη, που
με την ευγένεια της σε σκλάβωνε. Την αγόρασε, κατά που έλεγαν από το διπλανό
χωριό. Φτωχή ήταν, μικρότερη κατά είκοσι χρόνια και βάλε, αλλά αυτή του
στάθηκε. Από την μιζέρια την έβγαλε, την έκαμε αρχόντισσα. Έμεινε δίπλα του
τίμια, και ποτέ δεν έριξε μάτι σε άλλον άνδρα.
Εκείνη την όμορφη νύχτα, την καλοκαιριάτικη, το φεγγάρι κατέβηκε λες κάτω
στη γη, και θρονιάστηκε στα κλώνια της καταπράσινης βελανιδιάς. Οι ακτίδες του,
παιχνίδιζαν με τα φυλλώματα και οι σκιές τους κάτω στη γη, σχημάτιζαν παράξενα
νυχτερινά σχήματα. Ήταν μια νύχτα ρομαντική και το απαλό δροσάτο αεράκι που
κρατούσε σεκόντο στο φεγγαρόφως, γέμιζε έρωτα τις καρδιές των ανθρώπων.
Εκεί, κάτω από τη δροσιά της βελανιδιάς εκείνο το βράδυ, τα κουτσόπιναν και
οι τρεις τακτικοί συγχωριανοί θαμώνες, ο Δημήτρης, ο Μιχάλης και ο Γιάννης.
Αυτό συνήθιζαν να κάνουν κάθε βράδυ. Το καφενείο του Παναγή, ήταν η
μοναδική τους διέξοδος για αρκετά χρόνια, αφού άλλο τέτοιο δεν υπήρχε όχι μόνο
στο χωριό, αλλά ούτε και σε απόσταση είκοσι χιλιομέτρων. Με το κρασάκι τους,
τους απίθανους μεζέδες τους που με μαεστρία ετοίμαζε ο Παναγής, περνούσαν μια
χαρά και μια τρομάρα που λέμε.
Εκείνο το βράδυ, από τη μια το κρασάκι και ο μεζές κι από την άλλη το
μαγευτικό φως του φεγγαριού, τους έδωσαν μια ξεχωριστή αίσθηση ευφορίας. Πες
λοιπόν για το ένα, πες για το άλλο, το ‘φερε η κουβέντα και για τις γυναίκες, που
όπως λέει και το γνωστό άσμα του αείμνηστου Γούναρη, χωρίς τους δεν κάνουμε
λεπτό.
-Εμένα η δικιά μου, είπε παίρνοντας τον λόγο ο Γιάννης, μια χαρά
107_
Β’ΔΙΑΓΩΝΙΣΜΟΣ ΔΙΗΓΗΜΑΤΟΣ “ΣΤΕΛΙΟΣ ΞΕΦΛΟΥΔΑΣ”

γυναίκα είναι. Με φροντίζει, με αγαπάει και μάτια δεν έχει για άλλον άνδρα.
Είμαι ο μοναδικός!
-Είναι, επειδή δεν γνώρισε ακόμα από κοντά εμένα, είπε αστειευόμενος ο
Δημήτρης και όλοι πνίγηκαν στα γέλια.
-Όμως, έτσι κι αλλιώς, συνέχισε, εμένα δεν με ενδιαφέρει. Εγώ έχω τον δικό μου
άγγελο, την Αντωνία μου, που δεν την αλλάζω με τίποτα.
-Την δική μου, την ξέρετε πολύ καλά είπε ο Μιχάλης. Τέτοια ομορφιά, δεν
υπάρχει ούτε στο βουνό, ούτε στον κάμπο. Σκεφθείτε μόνο, ότι κάθε φορά που
στέκεται απέναντι από τον καθρέφτη, αυτός ραγίζει στο αντίκρισμα της.
-Και γιατί αυτό, ρώτησαν με ένα στόμα, απορημένοι, ο Δημήτρης και ο Γιάννης.
-Καλά ρε σεις! Όλα θα σας τα εξηγώ; Είναι γιατί δεν…αντέχει την ασχήμια της,
τους είπε ο Μιχάλης και τα χάχανα τους ξεπέρασαν τα σύνορα της πλατείας.
Ο Παναγής ο καφετζής, πηγαινοερχόταν σερβίροντας τους, όμως δεν ήθελε να
λάβει μέρος στην κουβέντα τους για τις γυναίκες. Εξάλλου, τι θα μπορούσε να πει!
Αυτού, η δικιά του η γυναίκα, που την έφερε από την πρωτεύουσα, όσο που έμεινε
δίπλα του και στο χωριό, κοντά στα δυο χρόνια. Μετά, μην μπορώντας να αντέξει
το κλειστό περιβάλλον του χωριού και τα ελάχιστα ενδιαφέροντα που βρήκε εκεί,
που δεν ήσαν άλλα από τον Παναγή και το μέτρημα του νυχτερινού ταμείου,
ξηγήθηκε ντόμπρα μαζί του, πήρε τα μπογαλάκια της μαζί με το διαζύγιο και
αριβάρησε ξανά για την πρωτεύουσα, όπου άρχισε να αναπνέει.
-Εσύ ρε, τον ρώτησε ο Δημήτρης, σε κάποια στιγμή που άφηνε ένα πιατάκι με
μεζέ στο τραπέζι τους, δεν έχεις τίποτα να πεις για αυτό το θέμα; Τελεία και παύλα
ρε για σένα οι γυναίκες;
-Απλά σας ακούω τόση ώρα και αντιλαμβάνομαι ότι από θηλυκά κάνετε
μεσάνυχτα, τους είπε ο Παναγής. Αν είναι να μιλάμε για γυναικούλες, καλά τα
πάτε. Αν όμως μιλούμε για γυναίκες, τότε καλύτερα να μιλούμε για την Μαρία, την
γυναίκα του απέναντι. Πέρα από την τιμιότητα και το ήθος της, είναι και μια
κουκλάρα! Αυτή είναι γυναίκα!
108_
ΕΓΚΛΗΜΑ ΣΤΟ ΧΩΡΙΟ

Οι άλλοι βουβάθηκαν! Τους κτύπησε καίρια στο σημείο που πονούσαν.
Μελαγχόλησαν μπροστά στην σκέψη σύγκρισης των δικών τους γυναικών με την
απέναντι. Οι δικές τους, ήσαν απλώς γυναίκες. Επειδή όμως, όπως λένε και οι
τοίχοι έχουν αυτιά, από κάποιο διπλανό τραπέζι, κάποιος άκουσε την κουβέντα
τους και το πρόσωπο του φωτίστηκε. Ήταν η ευκαιρία του. Θα έτρεχε μόλις
ξημέρωνε στον Χριστόδουλο και θα τον πληροφορούσε για την αναφορά του
Παναγή, εκεί στο καφενείο, για τη γυναίκα του. Θα έβαζε και κάτι παραπάνω από
την τσέπη του και έτσι θα εξασφάλιζε γι’ αυτή του την εκδούλευση, περισσότερο
βερεσέ αλλά και δανεικά από αυτόν.
Πήγε λοιπόν πρωί - πρωί, μόλις άνοιξε το μπακάλικο του ο Χριστόδουλος.
Καλημέρισε και κάθισε εκεί στην καρέκλα που κάθονται οι πελάτες μέχρι να
ετοιμαστεί η παραγγελία τους.
-Καλημέρα, του απάντησε ο μπακάλης. Τι να βάλουμε σήμερα χωριανέ;
-Μυαλό, απάντησε μονολεκτικά ο σπιούνος.
-Τι μυαλό ρε μου τσαμπουνάς και πράσινα άλογα, του απάντησε θυμωμένα ο
Χριστόδουλος. Όρεξη έχεις πρωί -πρωί βρε αργόσχολε;
-Ν’ ανοίξεις τα μάτια σου ήθελα να πω. Πρόσεχε τη γυναίκα σου, και κάποιος τη
λιγουρεύεται.
Μετά από αυτό, του τα είπε με το νι και με το σίγμα, αφού φρόντισε να τα
γαρνίρει και με την ανάλογη σάλτσα.
Το μυαλό του Χριστόδουλου θόλωσε. Ο θυμός του φούντωσε, σχεδόν ήταν να
πάθει καρδιακό επεισόδιο, όμως δεν το έδειξε στον σπιούνο. Ήθελε να δώσει τη
εντύπωση, ότι τίποτε δεν έτρεχε, γιατί ήδη στο μυαλό του άρχισαν τα σενάρια
εκδίκησης.
-Άσε του είπε χαμογελώντας. Τώρα θα μάθεις τον Παναγή; Πάντα με τα αστεία
του, καλόκαρδος και άκακος ο άνθρωπος και πάνω απ’ όλα ο πιο τίμιος στο χωριό.
Τά’ χασε ο σπιούνος, μ’ αυτή την τοποθέτηση του μπακάλη. Δεν περίμενε τέτοια
ήπια αντίδραση. Μαζί, κατάλαβε ότι έχασε και το έξτρα βερεσέ και ότι άδικα
109_
Β’ΔΙΑΓΩΝΙΣΜΟΣ ΔΙΗΓΗΜΑΤΟΣ “ΣΤΕΛΙΟΣ ΞΕΦΛΟΥΔΑΣ”

κατηγόρησε τον καφετζή. Έβαλε την ουρά στα σκέλη, είπε ένα ξεψυχισμένο γεια
και έφυγε.
-Ώστε έτσι ε, μονολόγησε σαν έμεινε μόνος ο Χριστόδουλος! Την γυναίκα μου
ρε; Άφησες την δική σου να σου φύγει και τώρα απλώνεις χέρι αλλού;
Όλο το επόμενο βράδυ, στριφογύριζε στο κρεβάτι. Μαζί στριφογύριζε και το
μυαλό του, κάνοντας σενάρια για το πώς θα ξεπάστρευε τον ανήθικο, κατ’ εκείνον,
γείτονα, που λιγουρευόταν την γυναίκα του.
-Τι έχεις άντρα μου, τον ρώτησε σε κάποια στιγμή η Μαρία. Όλη νύχτα
στριφογυρίζεις και παραμιλάς.
-Σαν τι να ‘χω, απάντησε εκείνος. Να δεν με παίρνει ο ύπνος.
-Ε, πάρε τότε ένα χάπι να κοιμηθείς του είπε και του γύρισε την πλάτη.
Σκέφτηκε, κάποιο βράδυ, σαν θα έκλεινε το καφενείο ο Παναγής και σαν θα
έπεφταν τα φώτα της πλατείας, να πάρει το δίκαννο κα να του στήσει καρτέρι. Δυο
μπουμπουριές και μην είδατε τον …Παναγή! Όμως, παραιτήθηκε από αυτή τη
λύση ξεμπερδέματος, γιατί στο χωριό, όλα κι όλα πέντε δίκαννα κυκλοφορούσαν
και σαν θα ερχόταν η χωροφυλακή, σαν θα μάζευαν τα πέντε όπλα για εξέταση,
τότε θα τον έχωναν για πάντα στη φυλακή. Το χειρότερο ακόμα θα ήταν να
γλύτωνε από τις μπουμπουριές ο καφετζής και να έμενε ελεύθερος να χαϊδεύει την
κοκόνα του, όταν αυτός θα χάιδευε τα κάγκελα του κελιού του.
Σκέφτηκε να αρπάξει το δίκοπο μαχαίρι και να του στήσει πάλι καρτέρι, στη
γωνιά της πλατείας κάποιο βράδυ. Να του το καρφώσει στην πλάτη, έστω κι αν
αυτό ήταν ατιμωτικό και άνανδρο. Όμως και πάλι μετάνιωσε, γιατί εκτός των
άλλων, ήταν και δειλός και μια τέτοια πράξη χρειαζόταν κότσια, κάτι που αυτός
δεν είχε.
Η τελευταία του σκέψη, ήταν να τον φαρμακώσει. Να του έριχνε στο νερό
φαρμάκι και να έκλεινε η αυλαία μια για πάντα. Όμως, σκέφτηκε, αν από λάθος
έπινε κάποιος άλλος το νερό; Ήταν το μόνο που δεν ήθελε, να πληρώσει κάποιος
άλλος άδικα.
110_
ΕΓΚΛΗΜΑ ΣΤΟ ΧΩΡΙΟ

-Φαρμάκι; Μονολόγησε. Το πρόσωπο του άστραψε μέσα στη νύχτα. Φωτίστηκαν
τα μάτια του. Πως δεν το σκέφτηκε τόση ώρα! Θα τον τιμωρούσε με άλλον τρόπο.
Το έγκλημα του, ήταν ήδη, μέσα σε ελάχιστα δευτερόλεπτα προγραμματισμένο στο
μυαλό του. Όχι που θα τον άφηνε!
Από την επόμενη βδομάδα, κάθε που έκλεινε τα βράδια το καφενείο του
Παναγή και σκοτείνιαζε η πλατεία, ο μπακάλης μας γέμιζε δυο κουβάδες νερό,
διέσχιζε μέσα στο σκοτάδι τον χώρο και άδειαζε στη ρίζα της βελανιδιάς το
περιεχόμενο τους. Η Μαρία, η γυναίκα του, παραξενεύτηκε γι’ αυτή του την πράξη
και τον ρώτησε.
-Να, της απάντησε. Τόσα χρόνια αδίκησα αυτό το υπέροχο δέντρο. Μια σταλιά
δεν του ‘ριξα ποτέ μου, γι’ αυτό αποφάσισα, κάθε βράδυ να του ρίχνω λίγο. Να
εξιλεωθώ για τα τόσα χρόνια που το περιφρόνησα.
-Και γιατί τάχα δεν το κάνεις σαν υπάρχει φως, να εκτιμήσει και το χωριό αυτή
την όμορφη πράξη σου;
-Έτσι θέλω και μη ρωτάς, της απάντησε θυμωμένος ο Χριστόδουλος.
Δεν πέρασαν πολλές βδομάδες και τα φύλλα της βελανιδιάς άρχισαν να
κιτρινίζουν και να μαραίνονται. Μέρα με τη μέρα, το δέντρο έπαιρνε άλλη όψη,
καταθλιπτική. Ανησύχησαν όλοι στο χωριό. Κάτι συνέβαινε. Το καμάρι τους,
ασθενούσε.
Έτρεξαν οι προύχοντες, μαζί και ο Παναγής, στο διπλανό χωριό και έφεραν
σηκωτό τον ψευδογεωπόνο. Έπρεπε ν’ ανακαλύψουν τι συνέβαινε σ’ αυτό το
ζωντανό κόσμημα της περιοχής και να το σώσουν. Χωρίς αυτό, το χωριό θα
παρέμενε απλά ένα χωριό όπως τα τόσα άλλα.
Έβαλε τα γυαλιά του ο γεωπόνος και έκανε ένα ερευνητικό γύρο της βελανιδιάς.
Κοίταξε πάνω, κοίταξε κάτω. Έβγαλε το μπλοκάκι του, πήρε αρκετές σημειώσεις,
έγραψε αρκετές αράδες. Μετά, πήρε αρκετά κιτρινισμένα φύλλα από την
βελανιδιά, γέμισε ένα κουβά χώμα από τη λεκάνη της και έκοψε μερικά μικρά
ξηραμένα κλαράκια, για να τα μελετήσει στο γραφείο του. Δεν ξέχασε βέβαια, μαζί
111_
Β’ΔΙΑΓΩΝΙΣΜΟΣ ΔΙΗΓΗΜΑΤΟΣ “ΣΤΕΛΙΟΣ ΞΕΦΛΟΥΔΑΣ”

με τα φύλλα και τα κλαράκια, να κόψει επί τόπου και την πληρωμή του για την
εξυπηρέτηση, κόβοντας ταυτόχρονα και τον... λαιμό της Κοινότητας.
Σε μια βδομάδα, επέστρεψε με το πόρισμα. Δεν υπήρχε σωτηρία για το δέντρο.
Οι ρίζες του κατέβηκαν βαθειά στη γη και συνάντησαν ασβεστογενή, όπως τα είπε
πετρώματα που είναι και θανατηφόρα για όλα τα δέντρα που τα συναντούν.
-Είσαι σίγουρος γεωπόνε, τον ρώτησε ο πρόεδρος, για το πόρισμα σου; Σε
ερωτώ, γιατί ο Παναγής επιμένει ότι η βελανιδιά φαρμακώθηκε.
-Τι λες ρε πρόεδρε, απάντησε θιγμένος ο γεωπόνος. Γεωπόνοι είμαστε. Δεν
καθαρίζουμε.. μπρίκια.
-Εντάξει λοιπόν. Όμως πες μας. Τι προτείνεις για να σώσουμε το δέντρο μας;
-Μια τελευταία προσπάθεια πρόεδρε. Έχω φέρει από την πόλη δυο μπουκάλια
φάρμακο, δυναμωτικό. Γεμίζουμε ένα βαρέλι με νερό, ρίχνουμε σ’ αυτό το ένα
μπουκάλι και αδειάζουμε το μίγμα στη λεκάνη της βελανιδιάς. Μετά από
δεκαπέντε μέρες, κάνουμε το ίδιο πράγμα με το άλλο μπουκάλι και περιμένουμε
ένα μήνα. Αν ζωντανέψει η βελανιδιά ζωντάνεψε. Αν όχι, τότε θα έχουμε να καίμε
καυσόξυλα για αρκετά χρόνια.
Προχώρησαν στην εκτέλεση της συνταγής του γεωπόνου, αφού του έδωσαν
ακόμα ένα δυνατό ποσό για το ταξίδι του στην πόλη και την αγορά του φαρμάκου.
Μετά από δεκαπέντε μέρες, προχώρησαν στη δεύτερη δόση και περίμεναν. Ένας
μήνας, δυο μήνες, τρεις μήνες, τίποτα. Όχι μόνο δεν ζωντάνεψε το δέντρο, αλλά
ξεράθηκε εντελώς.
Η μεγάλη απόφαση πάρθηκε. Έπρεπε να κοπεί το συντομότερο και στη θέση του
να φυτευτεί ένα νέο φυτό, μια νέα βελανιδιά. Θα χρειάζονταν βέβαια αρκετά
χρόνια για να μεγαλώσει, ίσως και να μην έφταναν να κάτσουν στη σκιά της οι
σημερινοί κάτοικοι του χωριού, αλλά θα την έβρισκαν κληρονομιά οι επόμενες
γενιές.
Ήρθε εκείνη η δύσκολη μέρα για το χωριό. Η πολύχρονη παρουσία της
αρχοντικής βελανιδιάς, έφτανε στο τέλος της. Έφτασε το ανυψωτικό μηχάνημα και
112_
ΕΓΚΛΗΜΑ ΣΤΟ ΧΩΡΙΟ

ο ξυλοκόπος που με την μηχανή του θα έβαζε τέλος στο πολυαιώνιο αυτό
δημιούργημα της φύσης.
Απομακρύνθηκαν οι χωριανοί από την κεντρική πλατεία και γύρω - γύρω
τοποθετήθηκε κορδέλα για να μην μπορεί να πλησιάσει άνθρωπος.
Τα μάτια του Παναγή, βούρκωσαν. Μια ιστορία αιώνων έφτανε στο τέλος της.
Τα μάτια του Χριστόδουλου από απέναντι, όχι μόνο δεν βούρκωσαν, αλλά
έλαμπαν παράξενα. Ένα σατανικό χαμόγελο ήταν καρφωμένο στα χείλη του. Πήρε
την καρέκλα του, κάθισε έξω από το μπακάλικό του, έβαλε το ένα πόδι στο άλλο και
ρουφούσε με μεγάλη αγαλλίαση τον καφέ του.
-Γιατί δεν περνάς μέσα, τον ρώτησε σε κάποια στιγμή η Μαρία. Είναι
επικίνδυνα εκεί έξω άντρα μου.
-Άσε με, της απάντησε. Θέλω να βλέπω.
Ξεκίνησε η δεντροκοπτική. Ένα βρ.. ακούστηκε και ο πρώτος κλώνος
γκρεμίστηκε στη γη.
Τόση ήταν η ευφορία του Χριστόδουλου από αυτό το πρώτο γκρέμισμα, που
έπιασε τραγουδιστά στα χείλη, εκείνο τον στίχο από το εξαίρετο άσμα“ ένα νερό
κυρά Βαγγελιώ”, που λέει “από γκρεμό γκρεμίζεται”…
Ένα δεύτερο βρ.. ακούστηκε και σε λίγο να και τον δεύτερο τεράστιο κλώνο να
πέφτει με πάταγο στην πλατεία. Σταμάτησε το τραγούδι ο μπακάλης μας και προς
στιγμή σκέφτηκε να ρίξει ένα τσάμικο από τη χαρά του, αλλά μετάνιωσε.
Ήταν η ώρα να πέσει στη γη, ο μεγαλύτερος από όλους τους κλώνους. Αυτός
που πριν μερικούς μήνες, άφηνε όλη την σκιά του στο απέναντι καφενείο. Αυτό,
ήθελε όσο τίποτε άλλο να το δει και να το χαρεί από κοντά. Θα ήταν το
αποκορύφωμα της αγαλλίασης και της εκδίκησης του.
Σήκωσε την κορδέλα, χωρίς να τον πάρει είδηση κανείς, μέσα σε όλο εκείνο τον
σαματά και τρύπωσε στην επικίνδυνη περιοχή. Κανείς δεν τον πήρε είδηση, ούτε
και όταν πέφτοντας ο μεγάλος κλώνος, τον καταπλάκωσε αφήνοντας τον στον
τόπο. Τον βρήκαν μετά από μερικές ώρες, όταν άρχισαν να κατατεμαχίζουν τους
113_
Β’ΔΙΑΓΩΝΙΣΜΟΣ ΔΙΗΓΗΜΑΤΟΣ “ΣΤΕΛΙΟΣ ΞΕΦΛΟΥΔΑΣ”

νεκρούς πια κλώνους, για να τους μεταφέρουν μακριά από την πλατεία. Τόση ήταν
η ζημιά του, που τον αναγνώρισαν απλά από τα ακριβά καφέ παπούτσια του.
Σαν πέρασαν οι μέρες του πένθους και ξανάνοιξε το μπακάλικο με αφεντικό
αυτή τη φορά τη Μαρία, πρώτος ο Παναγής έτρεξε σαν καλός γείτονας να της
δώσει θάρρος και να της εκδηλώσει την συμπαράστασή του. Θα ήταν δίπλα της,
συμπαραστάτης της στις δύσκολες ημέρες που ακολουθούσαν για εκείνη.
-Γιατί ρε Παναγή, του φώναξε κάποια στιγμή η Μαρία μέσα στους λυγμούς της,
να τον κτυπήσει και να τον σκοτώσει ειδικά αυτό το δέντρο; Τόσο πολύ αγαπούσε
αυτή την βελανιδιά.
-Όλοι την αγαπούσαμε Μαρία, της είπε ο Παναγής. Ήταν η ζωή μας όλη εδώ
στο χωριό αυτή η βελανιδιά.
-Ναι, αλλά ο Χριστόδουλος την αγαπούσε περισσότερο από όλους. Αφού να
σκεφτείς, εδώ και μερικούς μήνες, κάθε που σκοτείνιαζε η πλατεία τα βράδια,
γέμιζε δυο κουβάδες νερό και τους έριχνε στη λεκάνη της να δροσιστεί.
Τα μάτια του Παναγή θόλωσαν. Το μυαλό του, πήρε χίλιες στροφές. Το αίμα
ανέβηκε στο κεφάλι του.
-Από πότε Μαρία, είπες ότι έριχνε νερό στην βελανιδιά ο δικός σου; Ρώτησε
απορημένος και προβληματισμένος.
-Εδώ και πεντέξι μήνες περίπου. Απλά γιατί ρωτάς;
-Τίποτα τίποτα, απάντησε εκείνος.
Τώρα ήταν σίγουρος. Μορφωμένος άνθρωπος ήταν και από την αρχή κατάλαβε
ότι κάποιος φαρμάκωσε την βελανιδιά. Το δέντρο, δεν ξεράθηκε από την επαφή
του με ασβεστογενή πετρώματα, όπως αποφάνθηκε ο ψευδογεωπόνος, αλλά
δηλητηριάστηκε. Τον λόγο δεν μπορούσε να τον φανταστεί, όμως τον δολοφόνο
τον ήξερε τώρα χωρίς αμφιβολία. Ήταν ο Χριστόδουλος. Αυτός που έκαμε το
μεγάλο έγκλημα, αλλά ταυτόχρονα το θύμα του, η βελανιδιά, τον τιμώρησε με το
ίδιο νόμισμα. Τον θάνατό του .
Σαν πέρασε ένας χρόνος, έγινε και αυτό που όλοι περίμεναν να γίνει στο χωριό.
Οι δυο επιχειρήσεις, το μπακάλικο και το καφενείο έσμιξαν, αφού έσμιξαν τις ζωές
114_
ΕΓΚΛΗΜΑ ΣΤΟ ΧΩΡΙΟ

τους και οι ιδιοκτήτες τους. Κανείς δεν τους παρεξήγησε. Μετά την φυγή της
Πρωτευουσιάνας συζύγου του Παναγή και τον χαμό του Χριστόδουλου, συζύγου
της Μαρίας, οι δυο τους παρέμειναν οι μοναδικοί στο χωριό που δεν είχαν
σύντροφο.
Μ’ αυτή την εξέλιξη, πολύ χάρηκαν οι γυναίκες του χωριού. Οι δικοί τους, δε θα
λιγουρεύονταν πια την χήρα του μπακάλη και θα ήσαν πια ήσυχες. Λυπήθηκαν
βέβαια οι ‘ρσενικοί, που έκαναν ερωτικά όνειρα για εκείνη, όμως από την άλλη
χάρηκαν, γιατί ο Παναγής, ο οποίος εκτός από καφετζής ήταν και λεβέντης, μια
που θα είχε τώρα το ταίρι του, δε θα είχε μάτια για τις δικές τους γυναίκες.
Έτσι, όλοι ήσαν ικανοποιημένοι. Η ζωή μπήκε στη ρουτίνα της. Το καφενείο, τα
βραδάκια, ειδικά τώρα που ήταν εκεί η Μαρία, μετά που έκλεινε το μπακάλικο,
έκανε χρυσές δουλειές.
Εκεί και οι τρεις χωριανοί, γνωστοί θαμώνες μας. Μόνο που τώρα άλλαξαν και ..
επίθετο. Από τακτικοί, έγιναν.. μόνιμοι. Σαν τα έπιναν και ερχόντουσαν στο κέφι,
φώναζαν τον Παναγή για να τον ρωτήσουν:
-Για πες μας ρε, πια είπαμε ότι είναι η ομορφότερη γυναίκα;
-Θα σας το επαναλάβω, τους έλεγε και θα σας το επαναλαμβάνω, μέχρι να το
εμπεδώσετε. Η πιο όμορφη γυναίκα, είναι η γυναίκα του απέναντι από τους..
απέναντι.
Αυτά τους έλεγε και εκείνοι μελαγχολούσαν. Για να ευθυμήσουν, παράγγελλαν
ακόμα μερικά ποτηράκια να πιούν. Στην .. υγειά της.
115_
Β’ΔΙΑΓΩΝΙΣΜΟΣ ΔΙΗΓΗΜΑΤΟΣ “ΣΤΕΛΙΟΣ ΞΕΦΛΟΥΔΑΣ”

Ηλίας Κοκκολιάδης
Στο Τσακ
ΕΝ ΕΙΧΕ ΑΚΟΜΑ ΚΑΛΟΞΗΜΕΡΩΣΕΙ, ΟΤΑΝ Ο ΜΠΑΡΜΠΑ - ΜΗΤΣΟΣ Ο «ΤΣΑΚ» ξεπόρτισε.
Κλείδωσε την πόρτα του σπιτιού, έβαλε το κλειδί στο πιατάκι του βασιλικού
κι έκανε το σταυρό του.
Δ
Ο μπάρμπα - Μήτσος ο «τσακ» είχε περάσει προ πολλού τα εβδομήντα, αλλά
κρατιόταν καλά. Ζούσε μόνος τα τελευταία τρία χρόνια, από τότε που έχασε τη
γριά του. Παιδιά δεν του είχε δώσει ο Θεός, ούτε ο διάολος ανίψια. Μόνος τα
κατάφερνε με τη λάτρα του σπιτιού, μόνος μαγείρευε, πλενότανε και συγυριότανε.
Περήφανος από μικρός, σπάνια ζητούσε βοήθεια. Αχάραγα έφευγε απ’ το σπίτι για
το χωράφι, αργά το βράδυ γύρναγε. Πλούσιο σε κάνουν οι λίγες απαιτήσεις, το’
ξερε καλά κι εκείνος κι η γυναίκα του. Παιδεύονταν για να είναι αυτάρκεις κι η
αλήθεια είναι ότι τίποτα δεν τους έλλειψε. Στον κηπάκο του σπιτιού είχαν όλων
των ειδών τα ζαρζαβάτια και δίπλα, στο κοτέτσι, πουλερικά. Παλιότερα που
αντέχανε κι οι δυο τους περισσότερο, είχαν οικόσιτες και μερικές γιδούλες για να
μην τους λείπει το φρέσκο γάλα και το τυρί. Κι ακόμα, δούλευαν κι οι δυο ένα
μεγαλούτσικο χωράφι με ελιές στην άκρη του χωριού.
Νεότερος ο μπάρμπα - Μήτσος κυνήγησε πολύ και το μεροκάματο, κάθε
φθινόπωρο και χειμώνα, στο λιομάζωμα. Οι κακές γλώσσες λέγανε πως εκείνος κι η
γυναίκα του είχαν κομπόδεμα γερό, αφού «και το σκατό τους το ’καναν παξιμάδι».
«Μόνο που δεν τους αξίωσε ο Θεός ν’ αποκτήσουνε παιδί», συμπλήρωναν οι
πικρόχολοι. Κι η αλήθεια είναι ότι το παιδί που δεν ερχόταν, παρά τις προσπάθειες,
τα γιατροσόφια και τις μαγγανείες, έμενε κάρβουνο αναμμένο στην ψυχή του
αντρόγυνου. Στις δυο αποβολές της γυναίκας του όφειλε και το παρατσούκλι του ο
116_
ΕΓΚΛΗΜΑ ΣΤΟ ΧΩΡΙΟ

μπάρμπα - Μήτσος. «Στο “τσακ” το χάσαμε» είπε στο καφενείο, κι αυτό αρκούσε
στον Παναγιώταρο και την παρέα του για να τον ξαναβαφτίσουν.
Τώρα βάδιζε γρήγορα κι ας μην έβλεπε ακόμα καθαρά. Το δρόμο τον ήξερε
σπιθαμή προς σπιθαμή, πόντο – πόντο. Κόντευε να φτάσει στην άκρη του χωριού,
στο χωράφι του με τις ελιές. Είχε σκοπό σήμερα να ρίξει το λίπασμα και να
σκεπάσει το παλιό πηγάδι που είχε από καιρό ξεραθεί. Όχι μόνος του, δεν άντεχε
πια. Περίμενε για βοήθεια τον Πέτρο της χήρας.
«Ας λένε ότι θένε για το παιδί» σκεφτότανε ο μπάρμπα - Μήτσος πλησιάζοντας.
«Σπούδαζε, λέει, τόσα χρόνια στην Αθήνα γεωπόνος αλλά το χαρτί δεν το πήρε. Ε
και; Είδα και τους άλλους που πήγανε στα εξωτερικά. Γυρίσανε και κάθονται στο
καφενείο. Δεν κοιτάνε τα χωράφια γιατί είναι, λέει, επιστήμονες. Να βράσω την
επιστήμη, άμα δεν μπορεί να σε ζήσει. Τουλάχιστον ο Πέτρος γύρισε και δουλεύει,
δεν χαζολογάει στις ρούγες, ούτε τηράει ν’ αναμπαίξει τον αδύναμο. Τρέχει στα
χωράφια του, πάει και στο μεροκάματο. Και δουλεύει γερά, δουλειά να δουν τα
μάτια σου. Ας έχασε από μικρός τον πατέρα του, δεν φοβήθηκε. Στα γράμματα
προχώρησε κι ας μην είδε βοήθεια από πουθενά. Αλλά πέρσι, έφυγε κι η
φουκαριάρα η χήρα από καρδιά, εκεί στην αυλή που καθότανε και το παιδί γύρισε,
ποιος θα του δώκει να ζήσει; Αλλά βλέπεις, δεν τους έκανε τη χάρη να πέσει στην
ανάγκη τους κι αυτό τους ενόχλησε. Κάτι τέτοια δεν τα συγχωράνε».
Έτσι σκεφτότανε ο μπάρμπα - Μήτσος ο «τσακ» και δεν είδε τη λακκούβα
μπροστά απ’ το πηγάδι του. Παραπάτησε, κλυδωνίστηκε κι έπεσε μέσα. Μπροστά
απ’ τα μάτια του πέρασε η μορφή της γριάς του. «Έρχομαι» της ψιθύρισε. Ο μόνος
που τον είδε, ήταν ο Πέτρος που πλησίαζε κι εκείνος στο χωράφι. Έτρεξε, του
φώναξε κι όταν δεν πήρε απάντηση κάλεσε την αστυνομία.
Ο Αλέξανδρος Αργυρός έβγαλε από την τσέπη του δημοσιογραφικού του
μπουφάν τον καπνό του κι άρχισε να στρίβει. Στο βανάκι του τηλεοπτικού
σταθμού, ταξίδευε η τετραμελής ομάδα, ο Αλέξανδρος και τρεις τεχνικοί. Πήγαιναν
117_
Β’ΔΙΑΓΩΝΙΣΜΟΣ ΔΙΗΓΗΜΑΤΟΣ “ΣΤΕΛΙΟΣ ΞΕΦΛΟΥΔΑΣ”

στο χωριό απ’ την πρωτεύουσα του νομού, να καλύψουν το θανατηφόρο ατύχημα
για τις βραδινές ειδήσεις.
Ο Αλέξανδρος ήταν άνθρωπος με φιλοδοξίες. Το επαρχιακό κανάλι στο οποίο
δούλευε δεν τον γέμιζε. Ήταν μόνο το πρώτο σκαλί για την ανοδική πορεία που
σχεδίαζε. Ένας απόφοιτος αμερικανικού κολεγίου σαν κι αυτόν, δεν θα κολλούσε
στο βάλτο.
Θυμόταν με δυσφορία την πρόσφατη συνάντησή του με τον ιδιοκτήτη του
καναλιού, ένα μούτρο ευρύτερα γνωστό, πουλί της πιάτσας, που μετά τα εστιατόρια
και τα ενοικιαζόμενα δωμάτια είπε να ρίξει τη ζαριά του και στα ΜΜΕ. «Αλεκάρα,
αν μ’ ακούσεις θα καθιερωθείς» του είχε πει χωρίς περιστροφές. «Μαζί θα κάνουμε
θαύματα. Έχεις μούρη που γράφει στο φακό, γενάκι, μαλλάκι, είσαι και κυριλέ,
έχεις πέραση σε όλα τα κοινά, τι να λέμε τώρα» συνέχισε ακάθεκτος. «Θα σ’ έχω για
ό,τι εξωτερικό προκύπτει, ξέρεις, ρεπορτάζ επί τόπου και θα βγαίνεις και μια φορά
τη βδομάδα σε δική σου εκπομπή. Παρασκευή βράδυ θα τη βάλουμε και σου’ χω
βρει και τίτλο που σκοτώνει. Α.Α – απ’ τα αρχικά σου, το’ πιασες; Γουστάρεις;»
Ο Αλέξανδρος δεν μπόρεσε να μην ανατριχιάσει στην ανάμνηση της
τραυματικής εμπειρίας. Σάλιωσε το τσιγαρόχαρτο και άναψε για να ηρεμήσει.
Ευτυχώς, τον είχε πείσει να ονομαστεί η εκπομπή «αργά με τον Αλέξανδρο». Είχε
όμως φορτωθεί σαν μόνιμους πανελίστες, έναν απόστρατο αξιωματικό της
αστυνομίας κι έναν ιερωμένο. Στην πρώτη του εκπομπή, έδωσε πραγματική μάχη
για να τους διακόψει κι επιπλέον, τα νούμερα πιάσανε πάτο. «Άλλαξε θέμα»
συμβούλευσε ο ιδιοκτήτης «κι αν δεν έχεις, φτιάχτο».
Εδώ που τα λέμε, ο χοντράνθρωπος είχε κι ένα δίκιο– ο δημοσιογράφος κάνει
την είδηση. Αυτό τους είχαν διδάξει στο κολέγιο και στα διάφορα courses που είχε
παρακολουθήσει. Ένα θέμα βολικό, ευέλικτο ήταν αυτό που έψαχνε. Κοίταξε τους
άλλους τρεις μέσα απ’ τους ξανθούς καπνούς του τσιγάρου. «Μια ζωή στο ξερό
γήπεδο θα παίζετε» σκέφτηκε και χαμογέλασε, «αλλά εγώ θα πατήσω σύντομα
γρασίδι».
118_
ΕΓΚΛΗΜΑ ΣΤΟ ΧΩΡΙΟ

Χρόνος χαμένος, χρόνος κλεμμένος και λεηλατημένος βάναυσα απ’ τους
λειτουργούς της εξουσίας. Δυσκίνητα σώματα, θολά βλέμματα, βλακώδεις
επαναλαμβανόμενες ερωτήσεις. Δεν δικαιούσαι να δυσφορείς, οφείλεις να
συνδράμεις την αστυνομία στο έργο της. Και γιατί παρακαλώ δυσφορείς; Έχεις
τίποτα να κρύψεις;
Πάλι απ’ την αρχή. Τι ώρα τον βρήκες, πού τον είδες να πέφτει, ήταν κι άλλοι
εκεί; Τι έκανες μετά; Και ξανά οι ίδιες ερωτήσεις με την ίδια σειρά. Κάποτε εδέησαν
να μου δώσουν να υπογράψω την κατάθεσή μου – είχε πάει απόγευμα – αλλά με
προειδοποίησαν ότι δεν τελειώσαμε. «Θα σε ξαναφωνάξουμε οπωσδήποτε» είπε ο
κύριος διοικητής.
Επιστροφή στο χωριό με περιπολικό, ευτυχώς χωρίς χειροπέδες. Στην πλατεία,
οι κεφαλές του τόπου δίνουν «κατάθεση» στην κάμερα. Χωρίς να το θέλω, τους
κλέβω τηλεοπτικό χρόνο. Το συνεργείο μού την πέφτει αμέσως μόλις εμφανίζομαι.
Ένα τσιγάρο θέλω μόνο, ούτε φαΐ, ούτε νερό και κυρίως όχι άλλες ερωτήσεις. Κάνω
τον αδιάφορο και προχωράω αλλά ένας φλώρος μ’ ακολουθεί με το μαρκούτσι
μέχρι το σπίτι. «Γιατί δεν απαντάτε, φοβάστε; Έχετε κάτι να κρύψετε;». Του’ πα να
πάει να γαμηθεί κι έκλεισα πίσω μου την πόρτα.
Νιώθω το θάνατο να με γυροφέρνει σε τούτο το μέρος. Κι ενώ είπα πως ξέφυγα,
να που αναγκάστηκα να επιστρέψω. Η αλυσίδα είναι δεμένη στον αστράγαλό μου
και πακτωμένη στο χωριό, όσο μακριά κι αν πάω ένα χέρι αόρατο θα με μαζέψει
πάλι πίσω. Σαν να μην υπάρχει διέξοδος, σαν να’ ναι μάταιο το να προσπαθείς να
παρακάμψεις τη μοίρα.
Το βραδινό δελτίο ειδήσεων του σταθμού παρουσίαζε η «σχέση» του ιδιοκτήτη.
«Φρεγάδα μου» την αποκαλούσε αυτός όταν είχε κέφια. Η ξανθιά ύπαρξη, είχε
δίπλα της στο στούντιο τον Αλέξανδρο, άρτι αφιχθέντα «απ’ τον τόπο του
εγκλήματος», όπως βιάστηκε να πει. Ο Αλέξανδρος, πολύ προσεκτικά, διευκρίνισε
ότι δεν πρόκειται για έγκλημα μάλλον, αλλά «καλύτερα να μιλήσει το ρεπορτάζ».
119_
Β’ΔΙΑΓΩΝΙΣΜΟΣ ΔΙΗΓΗΜΑΤΟΣ “ΣΤΕΛΙΟΣ ΞΕΦΛΟΥΔΑΣ”

Το βίντεο έτρεξε. Πλάνα άρχισαν να πέφτουν το ένα μετά το άλλο. Αρχικά, μια
άποψη του χωριού από μακριά. Μετά, το χωράφι του μπάρμπα – Μήτσου με ζουμ
στο «φονικό πηγάδι». Αργότερα, οι κάτοικοι στην πλατεία του χωριού να
συναγωνίζονται σε κοινοτοπίες, με τον Παναγιώταρο να υπερισχύει με άνεση.
Τέλος, ένα πλάνο του Πέτρου, που αποφεύγει την κάμερα και τον Αλέξανδρο και
κλείνεται στο σπίτι του.
«Γιατί ο μοναδικός αυτόπτης μάρτυρας αρνήθηκε να σου μιλήσει Αλέξανδρε; Τι
εισπράττεις εσύ απ’ την αντίδρασή του;» ρώτησε η «φρεγάδα».
«Κοίταξε, θεωρώ ότι είχε κάθε δικαίωμα να μην απαντήσει στις ερωτήσεις μας»
είπε μειλίχια ο Αλέξανδρος. «Βέβαια» συνέχισε, «η γλώσσα που χρησιμοποίησε δεν
τον τιμά. Δεν δείξαμε τα συγκεκριμένα πλάνα, από σεβασμό στους τηλεθεατές μας,
ας με πιστέψουν όμως και οι πιο καχύποπτοι – είναι πολύ δύσκολο για τον
δημοσιογράφο σήμερα, να φέρει σε πέρας την αποστολή του. Παρόλα αυτά όμως,
θεωρώ πως βγάλαμε λαυράκι παρά την απροθυμία του συγκεκριμένου κυρίου».
«Δηλαδή;» ενδιαφέρθηκε η παρουσιάστρια. «Θα μου επιτρέψεις να κρατήσω
κάτι για την αυριανή μου εκπομπή» έκλεισε χαμογελώντας ο Αλέξανδρος. Οι δυο
συνάδελφοι χαριεντίστηκαν λίγο ακόμα κι αργότερα οι ειδήσεις συνεχίστηκαν με
το επόμενο θέμα.
«Ο μακαρίτης ήταν σφιχτός» έλεγε ο Παναγιώταρος κοιτάζοντας με άνεση την
κάμερα. «Το χέρι του δεν τ’ άνοιγε εύκολα. Είχε ένα χούι – δεν άφηνε ποτέ λεφτά
στο σπίτι. Ότι ώρα κι αν έβγαινε, όπου κι αν πήγαινε, είχε μια σακούλα δερμάτινη
περασμένη με λουρί στο λαιμό κι έσερνε τα λεφτά μαζί του. Όχι πολλά πράματα,
κάνα χιλιάρικο που είχε για ώρα ανάγκης. “Πρόσεχε Μήτσο” του’ λεγα. “Θα σε
πάρει χαμπάρι κανένας ξένος και θα σε κλαδέψει”. Δεν άκουγε ντιπ. “Όσο είμαι
ζωντανός, η σακούλα δεν ξεκολλάει από πάνω μου” έλεγε». Το πλάνο τέλειωνε με
ζουμ στον Παναγιώταρο που ξεκούκιζε το κομπολόι του.
Στην ενημέρωση όμως της αστυνομίας, δεν αναφερόταν πουθενά κάτι σχετικό
με τη σακούλα. Ούτε είχαν βρεθεί χρήματα στις τσέπες του θύματος ή στην περιοχή
120_
ΕΓΚΛΗΜΑ ΣΤΟ ΧΩΡΙΟ

γύρω απ’ το πηγάδι. Στη συνέχεια του ρεπορτάζ, υπήρξαν κι άλλοι συγχωριανοί
που επιβεβαίωσαν τα λεγόμενα του Παναγιώταρου. Κάποιοι μάλιστα υποστήριξαν
ότι ο μπάρμπα – Μήτσος ο «τσακ» τη σακούλα δεν την έβγαζε ποτέ από πάνω του,
ακόμα και τις ώρες που ήταν σπίτι. Κάθε τόσο μάλιστα την ακούμπαγε, για να
βεβαιωθεί ότι δεν έλειπε. «Σημαντικό στοιχείο, που αναμφίβολα προβληματίζει τις
αστυνομικές αρχές» ολοκλήρωσε ο Αλέξανδρος.
Ο απόστρατος αστυνομικός ζήτησε και πήρε το λόγο. Επικαλούμενος τη μεγάλη
πείρα που είχε συσσωρεύσει μετά από τόσα χρόνια στο σώμα, δήλωσε ότι το
«ατύχημα», ήταν φόνος με κίνητρο τη ληστεία. «Ο τίτλος της σημερινής εκπομπής
θα έπρεπε να είναι “έγκλημα στο χωριό”» είπε φωνάζοντας και χτυπώντας το χέρι
στο τραπέζι. Αγνόησε τις συστάσεις του Αλέξανδρου για μετριοπάθεια και κάλεσε
την αστυνομία να ανακρίνει και πάλι τον αυτόπτη μάρτυρα. «Τι πάει να πει δεν
θέλει να μιλήσει;» απάντησε στο σχόλιο του παρουσιαστή. «Έχει υποχρέωση να
καταθέσει όσα είδε». «Εδώ δεν δικάζουμε» παρενέβη την τελευταία στιγμή ο
Αλέξανδρος. «Οφείλουμε να φωτίσουμε κάποιες λιγότερο ευκρινείς πλευρές της
υπόθεσης. Δεν καταλογίζουμε ευθύνες, ούτε επιβάλλουμε ποινές». «Με τη βοήθεια
του Θεού θα βρεθεί ο ένοχος» πετάχτηκε ο ιερωμένος, που ήθελε πάντα να έχει την
τελευταία λέξη.
Κοιμήθηκα αργά, πολύ μετά την εκπομπή. Έκανα ύπνο ταραγμένο, γεμάτο
εφιάλτες. Μόνο αφού ξημέρωσε μπόρεσα να ηρεμήσω και να βυθιστώ σε νάρκη.
Ξύπνησα κατά το μεσημέρι και σύρθηκα μέχρι το καφενείο.
«Καλώς τα δέχτηκες Βαγγέλη» είπε ο Παναγιώταρος στον καφετζή. Όλοι
κοιτούσαν με μισό μάτι κι όταν έκατσα, όσοι βρίσκονταν στα διπλανά τραπέζια
άλλαξαν θέση. Ήπια τον μισό καφέ κι έφυγα.
Πως ήρθε τούμπα ο κόσμος μου; Τι έκανα για να το προκαλέσω; Τόσον καιρό
κάνω τον σκληρό και δεν μασάω στις ειρωνείες και τα γελάκια τους, αλλά πως ν’
αντέξεις τη μοναξιά και τη βουβή κακία; Άνθρωποι που με γνώριζαν από μωρό
στην κούνια κι άλλοι που μεγαλώσαμε μαζί, άνθρωποι που μέχρι χτες με
121_
Β’ΔΙΑΓΩΝΙΣΜΟΣ ΔΙΗΓΗΜΑΤΟΣ “ΣΤΕΛΙΟΣ ΞΕΦΛΟΥΔΑΣ”

γλυκοχαιρετούσανε, σήμερα κάνουν πως δεν με ξέρουν. Πόσον καιρό θα κάνω τον
ήρωα και τον υπεράνω; Και πώς να πείσεις για το δίκιο σου ένα ντουβάρι από
γυρισμένες πλάτες;
Τι είναι αυτό που ακούστηκε; Σαν να έσπασε τζάμι…
«Διακόπτουμε τη ροή του δελτίου, γιατί έχουμε στο τηλέφωνο τον Αλέξανδρο
Αργυρό για μια έκτακτη είδηση. Αλέξανδρε, σε ακούμε» είπε η πληθωρική
«φρεγάδα». Κάτω δεξιά στην οθόνη, υπήρχε μια φωτογραφία του ρεπόρτερ μ’ ένα
κόκκινο LIVE ν’ αναβοσβήνει.
«Καλησπέρα σε όλους όσοι μας βλέπουν» είπε προσέχοντας τη σύνταξη της
πρότασής του ο Αλέξανδρος. «Ήμασταν με συνεργείο του καναλιού στον τόπο
όπου προ ολίγων ημερών, ένας άνθρωπος βρέθηκε νεκρός μέσα σε ξεροπήγαδο.
Κάναμε ρεπορτάζ για τις ανάγκες της εκπομπής, όταν γίναμε μάρτυρες ενός
κυριολεκτικά συγκλονιστικού γεγονότος. Ομάδα κατοίκων του χωριού, κινήθηκε
προς την οικία του μοναδικού αυτόπτη μάρτυρα του περιστατικού και άρχισε να
την πετροβολάει. Ο νεαρός, που εκείνη τη στιγμή βρισκόταν στο εσωτερικό του
σπιτιού, αρχικά τους φώναξε να σταματήσουν. Όταν όμως είδε ότι το πετροβόλημα
συνεχίζεται, άνοιξε την εξώπορτα κι όρμησε εναντίον τους, οπλισμένος με μια
τσουγκράνα. Ευτυχώς, στην περιοχή βρισκόταν περιπολικό της αστυνομίας που
ερευνούσε το σπίτι του εκλιπόντος μπάρμπα – Μήτσου για περαιτέρω στοιχεία.
Κάποιος λοιπόν ειδοποίησε τους αστυνομικούς και αξίζει να σημειωθεί ότι εκείνοι
έδρασαν άμεσα. Εμφανίστηκαν την τελευταία στιγμή, κυριολεκτικά στο «τσακ» κι
ευτυχώς αποφύγαμε τα χειρότερα. Τα πνεύματα ήταν οξυμένα και θα μπορούσαμε
να θρηνήσουμε θύματα».
«Αλέξανδρε, παρακολουθούμε με κομμένη την ανάσα όσα μας περιγράφεις»
επανήλθε η «φρεγάδα». «Πες μας, γιατί συνέβησαν όλα αυτά; Μήπως κάποιοι
θεωρούν υπεύθυνο το νεαρό για το θάνατο του μπάρμπα – Μήτσου; Τι προκύπτει
από το ρεπορτάζ;».
122_
ΕΓΚΛΗΜΑ ΣΤΟ ΧΩΡΙΟ

«Θα έλεγα ότι σ’ αυτή την υπόθεση πρέπει όλοι να είμαστε ψύχραιμοι και
προσεκτικοί» απάντησε ο Αλέξανδρος. «Νέα δεδομένα προκύπτουν συνεχώς και
οδηγούν σε ανατροπές. Από έγκυρη πηγή, έχουμε την πληροφορία, ότι στο σπίτι
του μακαρίτη βρέθηκε η δερμάτινη σακούλα με το ποσό των χιλίων πεντακοσίων
ευρώ – κάποιοι μάλιστα την αναγνώρισαν. Αυτό σημαίνει, ότι η αστυνομία
φαίνεται να αποκλείει την εγκληματική ενέργεια και να καταλήγει στο ενδεχόμενο
του ατυχήματος. Όπως και να’ χει, περιστατικά αυτοδικίας σαν το σημερινό δεν
είναι δυνατόν να γίνουν αποδεκτά. Εμείς, κάνουμε έκκληση για σωφροσύνη και
νηφαλιότητα και θα επανέλθουμε την επόμενη εβδομάδα με τα νεότερα στοιχεία
της συγκλονιστικής αυτής υπόθεσης. Και μην ξεχνάμε: δεν καταλογίζουμε ευθύνες,
δεν επιβάλλουμε ποινές, φωτίζουμε μόνο τις σκοτεινές πτυχές της ιστορίας».
Το τζάμι φτιάχτηκε. Ας είναι καλά ο Γιάννης, ο παλιός συμμαθητής. Αυτός
ειδοποίησε την αστυνομία - γυρνούσε απ’ το μαγαζί όταν έπεσε πάνω στον καβγά.
Αργότερα, όταν οι κάφροι βάλανε την ουρά στα σκέλια και λακίσανε, ήρθε μόνος
του, πήρε μέτρα και την επομένη έφερε και τοποθέτησε το τζάμι. Έμεινε λίγο και
μιλήσαμε. Δουλεύει μαζί με τον πατέρα του στο τζαμάδικο, έχει μάθει την τέχνη. Το
μεροκάματο βγαίνει, σκέφτεται να φύγει απ’ το χωριό, να πιάσει σπίτι στην πόλη.
Ούτε λεφτά δέχτηκε, ούτε τίποτα. «Μην χολοσκάς» μου είπε φεύγοντας, «αυτά δεν
είναι σοβαρά, όλα μπαλώνονται». Μια ζωή, πώς μπαλώνεται;
Πώς να τους αντικρίσεις όλους αυτούς από αύριο; Πηγαίνουν πάντα μαζί, σαν
τις κότες, ένα μάτσο φοβισμένα ανθρωπάκια. Μόλις πλάκωσαν οι μπάτσοι, ένας –
ένας άρχισε να σούρνει σαν το φίδι. Μείνανε δυο – τρεις στο τέλος, όσοι δεν
πρόλαβαν να εξαφανιστούν, αλλά κανείς δεν ήξερε τίποτα. Μόνο άκουσαν τις
φωνές κι ήρθαν να δουν τι συμβαίνει, από περιέργεια. Με ρώτησαν αν θα κάνω
μήνυση. Τι νόημα έχει; «Καλύτερα μην κάνεις» μου’ πε εμπιστευτικά ένας απ’ τους
αστυνομικούς. «Είναι περισσότεροι, δεν ξέρεις τι θα πούνε, μπορεί να βρεθείς
μπλεγμένος. Άστο, τώρα που βρήκαμε και τη σακούλα με τα λεφτά, θα καθαρίσεις
κι απ’ το άλλο, μην πας γυρεύοντας».
123_
Β’ΔΙΑΓΩΝΙΣΜΟΣ ΔΙΗΓΗΜΑΤΟΣ “ΣΤΕΛΙΟΣ ΞΕΦΛΟΥΔΑΣ”

Είχε δίκιο. Μου είχαν σχεδόν απαγγείλει κατηγορία από τηλεοράσεως για
ληστεία μετά φόνου. Αν η σακούλα δεν είχε βρεθεί, θα ήταν θέμα χρόνου να με
καλέσει ο εισαγγελέας. Ήδη κάποιοι μεροκαματιάρηδες σχολιαστές του καναλιού
είχαν αρχίσει να μιλάνε για το «περί δικαίου αίσθημα» του κοινού. Τώρα βέβαια,
θα γυρίσει το χαρτί, αφού ο δαιμόνιος ρεπόρτερ προεξόφλησε την αλλαγή στη
στάση της αστυνομίας. Περάσαμε στη φάση όπου «θα πρυτανεύσει η λογική» και
«θα παρέμβουν οι ψυχραιμότεροι».
Χρειάζομαι σεμινάριο για το πώς θα συνεχίσω να ζω. Η εποχή με ξεπερνάει, δεν
είμαι μέρος της, δεν μπορώ ν’ ακολουθήσω. «Άλλοι καιροί, άλλα μυαλά» έλεγε ο
μπάρμπα – Μήτσος, πώς αλλάζεις όμως μυαλά; Κουράστηκα. Βαρέθηκα να δίνω
μάχες για τα αυτονόητα κι ούτε μπορώ να θωρακίσω το είναι μου απέναντι σ’ αυτά
που με διαβρώνουν. Η αλυσίδα στον αστράγαλο κρατάει γερά και το μόνο που
επιτρέπει είναι οι κύκλοι – κύκλοι ατέρμονοι, χωρίς σκοπό και νόημα…
Μετά το «Αργά με τον Αλέξανδρο» εκείνης της Παρασκευής, στήθηκε στο
σταθμό ένα μικρό πάρτυ, με πρωτοβουλία του ιδιοκτήτη. Το κανάλι ζούσε μεγάλες
στιγμές. Τα νούμερά του εκτοξεύτηκαν, φέρνοντάς το πρώτο σε επαρχιακό επίπεδο,
ενώ τα τηλέφωνα δεν σταμάτησαν να χτυπούν από ενθουσιώδεις ντόπιους
επιχειρηματίες που ζητούσαν να διαφημιστούν. Η μεγαλύτερη ζήτηση εμφανιζόταν
πριν, κατά τη διάρκεια και μετά το κεντρικό δελτίο ειδήσεων και κυρίως στο
«Αργά» την εκπομπή των «μεγάλων αποκαλύψεων».
Ο ιδιοκτήτης, στο ξεκίνημα της γιορτής, έβγαλε ένα σύντομο λογύδριο,
επαινώντας όλους τους εργαζομένους στο κανάλι και κυρίως τα δυο «πουλέν» του,
όπως τους χαρακτήρισε, τον Αλέξανδρο και τη «φρεγάδα». «Όλοι με περνούσαν
για τρελό όταν στήριξα τα νέα παιδιά, τους άβγαλτους» είπε «αλλά εγώ τους
πίστεψα και δικαιώθηκα». Καταιγισμός χειροκροτημάτων ακολούθησε τις
τελευταίες του λέξεις.
Αργότερα εκείνο το βράδυ, μετά το πάρτυ, βολεμένος στην πολυθρόνα του
γραφείου του, χαμένος πίσω απ’ τους καπνούς του πούρου του, ο ισχυρός άνδρας
124_
ΕΓΚΛΗΜΑ ΣΤΟ ΧΩΡΙΟ

του καναλιού είχε αφεθεί στις σκέψεις του. Τα πάντα για κείνον ήταν προϊόντα με
ανταλλακτική αξία και ήδη τον απασχολούσε η επόμενη κίνησή του. Ήξερε ότι ο
Αλέξανδρος ήθελε να φύγει με την πρώτη ευκαιρία, δεν ήταν ο πρώτος ούτε δα κι ο
τελευταίος που επιδίωκε κάτι τέτοιο. Μετά μάλιστα την πρόσφατη επιτυχία του,
ήταν στα πάνω του, δεν θ’ αργούσαν να καταφτάσουν οι πρώτες προτάσεις. «Τον
έχω δέσει γερά με το συμβόλαιο» σκεφτόταν ο ιδιοκτήτης «θα μου τα σκάσουνε
χοντρά για να τον αφήσω να φύγει. Κι αν μάλιστα το Αλεκάκι θέλει να φύγει
άμεσα, όπως ψιθυρίζεται, θα μου τα σκάσει κι ο ίδιος για να τον αποδεσμεύσω. Όσο
για το άλλο το πουτανάκι, που όλο το βράδυ σήμερα σαλιάριζε με το
βουτυρομπεμπέ, θα το στρώσω από αύριο. Έτσι, για να θυμηθεί ποια ήτανε και πώς
τη λέγανε. Έγινε κι αυτή κυρία, επειδή το δελτίο κάνει νούμερα και νόμισε ότι θ’
ανοίξει πανιά για τα μεγάλα κανάλια. Κούνια που την κούναγε. Καιρός να μάθει,
ότι από νέες φάτσες σ’ αυτή τη δουλειά βρωμάει ο τόπος. Εύκολα απ’ το δελτίο τη
στέλνω να λέει τον καιρό, ήρθε η ώρα να της το θυμίσω». Στράγγιξε το ποτήρι με το
ουίσκι, έσβησε το πορτατίφ του γραφείου κι αποκοιμήθηκε στην πολυθρόνα ήσυχος
για το μέλλον. Η ροή των πραγμάτων δεν θ’ άλλαζε.
125_
Β’ΔΙΑΓΩΝΙΣΜΟΣ ΔΙΗΓΗΜΑΤΟΣ “ΣΤΕΛΙΟΣ ΞΕΦΛΟΥΔΑΣ”

ΒΙΟΓΡΑΦΙΚΑ ΣΥΓΓΡΑΦΕΩΝ
Η Άννα-Μαρία Παπαδάκη γεννήθηκε στη Λάρνακα της Κύπρου το 1980.
Είναι πτυχιούχος Ιστορικού-Αρχαιολογικού Α.Π.Θ., πτυχιούχος Θεολογίας Α.Π.Θ.
και κάτοχος Μεταπτυχιακού τίτλου Ειδίκευσης στην Ιστορία της Τέχνης Α.Π.Θ.
Τον Ιούνιο του 2010 αναγορεύτηκε διδάκτωρ Θεολογίας Α.Π.Θ. Έχει κάνει
δημοσιεύσεις σε επιστημονικά περιοδικά σε Ελλάδα και Κύπρο. Εργάζεται ως
εκπαιδευτικός στη Μέση Εκπαίδευση της Κύπρου. Είναι παντρεμένη και έχει ένα
γιό.
Ο Διονύσης Μαρίνος γεννήθηκε στην Αθήνα το 1971. Είναι δημοσιογράφος
και μέχρι τώρα έχει καταφέρει να γράψει δύο μυθιστορήματα. Τα Χαμένα Κορμιά
(2011, εκδ. Τετράγωνο) και την Τελευταία Πόλη (2012, εκδ. Γαβριηλίδης). Διατηρεί
το blog ποίησης: adespotosskylos.blogspot.com. Μέσα στο 2013 ετοιμάζεται η
πρώτη του ποιητική συλλογή.
Η Αργυρώ Μπαξεβάνου γεννήθηκε στη Λάρισα το 1966. Ζει κι εργάζεται στη
Σκιάθο. Αποφοίτησε από το τμήμα Φιλολογίας του Α.Π.Θ. υπήρξε για έξι χρόνια
υπεύθυνη ύλης για το περιοδικό του Δήμου Σκιάθου «Με του βορηά τα κύματα».
Πολλά διηγήματα και ποιήματά της έχουν βραβευθεί σε λογοτεχνικούς
διαγωνισμούς στην Ελλάδα και στο εξωτερικό. Την Ημέρα της Γυναίκας του 2012
τιμήθηκε για την πνευματική της προσφορά από το Σύλλογο Γυναικών Σκιάθου.
Εξέδωσε μια ποιητική συλλογή με τίτλο «Ακρωτήριο Στυγερό». Τον Φεβρουάριο
του 2012 ολοκλήρωσε επιστημονική μελέτη με θέμα: «Σημαντικοί θετικοί
επιστήμονες κατά την διάρκεια του Βυζαντίου». Έργα της έχουν δημοσιευθεί σε
πολλά περιοδικά και ανθολογίες.
126_
ΕΓΚΛΗΜΑ ΣΤΟ ΧΩΡΙΟ

Ο Γιάννης Ρεμούνδος γεννήθηκε το 1950 στο Κερατσίνι. Πεζογράφος,
ασχολήθηκε ειδικότερα με την παιδική λογοτεχνία. Σπούδασε στο Πάντειο
Πανεπιστήμιο. Έζησε στη Δανία, τη Γιουγκοσλαβία, τη Γερμανία και αρκετό
διάστημα στην Κρήτη (Χανιά και Ηράκλειο), απασχολούμενος σε διάφορες
βιοποριστικές δουλειές που του άφηναν χρόνο για γράψιμο. Παιδικά βιβλία του
βραβεύτηκαν από τον Κύκλο Ελληνικού Παιδικού Βιβλίου και από τη Γυναικεία
Λογοτεχνική Συντροφιά. Μερικά από τα βιβλία του: Πέντε μέρες που συγκλόνισαν
το σπίτι μας, Παραμύθια με τη ρίγανη, Της κακομοίρας, Το κυνήγι του κρυμμένου
θησαυρού κ.α. (Παιδική / εφηβική λογοτεχνία), Κυνηγώντας το χάρτινο φεγγάρι,
Βάζω τη μοναξιά, βάλε το όνειρο, Δυτικές συνοικίες, Polaroid stories, Η ζωή είναι
μυθιστόρημα, μωρό μου (Μυθιστορήματα) Keratsini dream, Σημειώσεις 11-26
(διηγήματα).
Η Λιλή Γάτη γεννήθηκε στην Αθήνα αλλά πέρασε τα πιο γλυκά χρόνια της
ζωής της, τα πρωτοσχολικά, στην πατρίδα της καρδιάς της, στα Καστέλλια
Φωκίδας. Σπούδασε Δίκτυα Η/Υ, κάτι που ξέχασε νωρίς και πλέον εργάζεται στο
χώρο του φαρμάκου, ως επιστημονικός συνεργάτης φαρμακευτικής εταιρείας.
Είναι μέλος της Πανελλήνιας Ένωσης Λογοτεχνών, από την οποία και τιμήθηκε το
2009 με το 1ο Βραβείο στον πανελλήνιο λογοτεχνικό διαγωνισμό της, για την
νουβέλα ‘’Εξ αίματος’’. Το 2010 εκδόθηκε το παιδικό διήγημά της
‘’Χελιδονοφωλιά’’, στην ανθολογία με τίτλο ‘’Γεια σου φίλε’’ από τη Σύγχρονη
Εποχή. Το 2011 διακρίθηκε με 2ο Βραβείο από την Πανελλήνια Ένωση Λογοτεχνών
για το παραμύθι ‘’Η βελόνα’’.
Ο Ιορδάνης Σ. Κυριακίδης γεννήθηκε σε ένα χωριό του Δήμου Γιαννιτσών,
Νομού Πέλλης. Σπούδασε στη Θεολογική Σχολή του Αριστοτελείου Πανεπιστημίου
Θεσσαλονίκης και στη συνέχεια στη Φιλοσοφική Σχολή στο Καποδιστριακού
Πανεπιστημίου Αθηνών. Διορίστηκε ως φιλόλογος καθηγητής στη Μέση Εκπ/ση
και από το 1986 έως το περασμένο καλοκαίρι, υπηρέτησε στο 1ο Γενικό Λύκειο
127_
Β’ΔΙΑΓΩΝΙΣΜΟΣ ΔΙΗΓΗΜΑΤΟΣ “ΣΤΕΛΙΟΣ ΞΕΦΛΟΥΔΑΣ”

Γιαννιτσών ως διευθυντής. Σε εφημερίδες του Νομού Πέλλης δημοσίευσε άρθρα
παιδαγωγικού κυρίως περιεχομένου. Έχει πάρει μέρος σε Πανελλήνιους
Λογοτεχνικούς Διαγωνισμούς και τον τίμησαν οι διοργανωτές με Α΄ & Β΄ Βραβεία
σε Διηγήματα, Νουβέλες και Μυθιστόρημα, καθώς και επαίνους σε Διηγήματα και
Νουβέλες. Συνεχίζει να γράφει και συνεχίζει να ασχολείται «ολίγον»’ με τη
μελισσοκομία και την Αγιογραφία.
Ο Μίνως Σκουντάκης γεννήθηκε στις 8 Μαρτίου 1991 στο Μαρούσι. Έμενε
στον Πειραιά μέχρι το 2001, όταν μετακόμισε στο Ηράκλειο Κρήτης όπου στην
ηλικία των 16 ξεκίνησε να γράφει. Το 2008 πέρασε στο τμήμα φιλολογίας, της
φιλοσοφικής σχολής του πανεπιστημίου Κρήτης στο Ρέθυμνο, απ’ όπου αποφοίτησε
το 2012 και σήμερα συνεχίζει τις σπουδές του, ως μεταπτυχιακός φοιτητής πλέον
του τομέα Βυζαντινής φιλολογίας. Η πρώτη του λογοτεχνική διάκριση ήρθε το
2010, στον Α΄ διαγωνισμό διηγήματος «Στέλιος Ξεφλούδας».
Ο Αχιλλέας Τριαντόγλου γεννήθηκε στη Θεσσαλονίκη το 1962. Είναι
πτυχιούχος Φαρμακοποιός και Χημικός και θα ακολουθούσε ακαδημαϊκή καριέρα,
αν δεν τον κέρδιζε η δεύτερη μεγάλη του αγάπη μετά το διάβασμα, η οδήγηση.
Πέρασε 25 χρόνια της ζωής το κάνοντας 33 φορές το γύρο της γης οδηγώντας ένα
ταξί, μαζεύοντας εμπειρίες και διαβάζοντας στις ατέλειωτες ώρες αναμονής στις
πιάτσες. Εδώ και τρία χρόνια έχει κρεμάσει το επαγγελματικό του δίπλωμα και
εργάζεται με τη σύζυγο και “μούσα” του στο φαρμακείο τους. Ζουν στη
Θεσσαλονίκη με τα δυο τους παιδιά και την ολυμπιακών διαστάσεων βιβλιοθήκη
τους.
Η Ελένη Χριστοφοράτου γεννήθηκε στην Αθήνα το 1976. Αποφοίτησε από τη
Φιλοσοφική Σχολή του Πανεπιστημίου Αθηνών το 1998 και στη συνέχεια
ολοκλήρωσε με άριστα τις μεταπτυχιακές της σπουδές πάνω στη Φιλοσοφία. Έχει
πάρει διακρίσεις σε λογοτεχνικούς διαγωνισμούς πεζογραφίας και ποιήσεως και
128_
ΕΓΚΛΗΜΑ ΣΤΟ ΧΩΡΙΟ

έχει εκδώσει μια νουβέλα και μια ποιητική συλλογή από τις εκδόσεις Δωδώνη
καθώς και επιστημονικά συγγράμματα για το διαγωνισμό του Α.Σ.Ε.Π. Φιλολόγων
από τις εκδόσεις Μέθεξη. Σύντομα θα εκδοθεί συλλογή διηγημάτων της από τον
εκδοτικό οίκο Άπαρσις
Η Νταίζη Λεονάρδου γεννήθηκε και ζει στην Αθήνα. Στα παιδικά της χρόνια
λόγω των μεταθέσεων του στρατιωτικού πατέρα της γύρισε όλη την Ελλάδα και
γνώρισε πολλούς τόπους και ανθρώπους, μέχρι να καταλήξει στου Παπάγου, στο
Γυμνάσιο των Ουρσουλινών και στο Αρχαιολογικό τμήμα της Φιλοσοφικής Σχολής
Αθηνών. Εργάζεται εδώ και τρεις περίπου δεκαετίες σαν φιλόλογος στη Μέση
Εκπαίδευση και - μετά από ένα σύντομο πέρασμα από τη Γενική Γραμματεία Διά
Βίου Μάθησης σαν επιστημονική συνεργάτις - τα τελευταία χρόνια υπηρετεί σε
Διαπολιτισμικό Λύκειο, επιχειρώντας την εφαρμογή καινοτόμων διδακτικών και
παιδαγωγικών μεθόδων στη διαχείριση αλλοεθνών μαθητών. Με τη συγγραφή
ασχολείται ερασιτεχνικά και το παρόν διήγημα είναι η πρώτη της «δημόσια»
εμφάνιση.
Ο Πανίκος Παναγή (Παν –Παν) γεννήθηκε το 1948 στο χωριό Συλίκου της
επαρχίας Λεμεσού. Αποφοίτησε από το Λανίτειο Γυμνάσιο το 1966. Έχει ασχοληθεί
με το χονδρικό εμπόριο σαν διευθυντής πωλήσεων. Κύριος λογοτεχνικός τομέας η
σατυρική ποίηση. Συνεργάστηκε με την «ΣΑΤΥΡΙΚΗ ΕΠΙΘΕΩΡΗΣΗ» του Γιώργου
Μαυρογένη, το Ρ.Ι.Κ, και τις εφημερίδες «ΑΠΟΓΕΥΜΑΤΙΝΗ»,
«ΦΙΛΕΛΕΥΘΕΡΟΣ». Έχει εκδώσει δυο έμμετρες σατυρικές συλλογές. Δυο άλλες,
κέρδισαν πρώτα βραβεία στα «ΣΙΚΕΛΛΙΑΝΑ» το 2011 και 2012. Από το 2009,
οπότε και άρχισε να δοκιμάζει τις δυνάμεις μου και εκτός Κύπρου, κέρδισε
συνολικά 21 Πανελλήνια και Παγκόσμια βραβεία (ποίηση, ποίηση Χάι- Κου,
διήγημα και σατυρική ποίηση). Είναι ιδρυτικό μέλος της « Ένωσης Σατυρικών και
Ευθυμογράφων Κύπρου», της «Πνευματικής Συντροφιάς Λεμεσού» και του
129_
Β’ΔΙΑΓΩΝΙΣΜΟΣ ΔΙΗΓΗΜΑΤΟΣ “ΣΤΕΛΙΟΣ ΞΕΦΛΟΥΔΑΣ”

πολιτιστικού ομίλου «Ορφέας Λεμεσού». Ο Δήμος Λεμεσού, τον έχει τιμήσει για
την προσφορά μου στα Ελληνικά Γράμματα και στην Κυπριακή Λογοτεχνία.
Ο Ηλίας Κοκκολιάδης γεννήθηκε στις 9 Νοεμβρίου του 1972 και μεγάλωσε
στον Άγιο Ιωάννη Ρέντη. Από τον Ιούλιο του 2001 κατοικεί στο Ίλιον. Είναι
μαθηματικός, αλλά εργάζεται σαν ελεγκτής εναέριας κυκλοφορίας στο κέντρο
ελέγχου περιοχής Αθηνών και Μακεδονίας. Έχει μια γλυκύτατη σύζυγο και μια
δεκάχρονη κόρη που είναι πιο χαριτωμένη κι απ’ τις ομορφότερες μαθηματικές
εικασίες!
130_
ΕΓΚΛΗΜΑ ΣΤΟ ΧΩΡΙΟ

Προοδευτικός Σύλλογος «Τα Καστέλλια»



























ΤΟ ΣΠΑΡΜΑΤΣΕΤΟ

2_
www.openbook.gr
Το Σπαρματσέτο
Ένα άγνωστο παραμύθι του Χανς Κρίστιαν Άντερσεν
Παρακαλούμε σκεφτείτε το περιβάλλον πριν εκτυπώσετε
ΧΑΝΣ ΚΡΙΣΤΙΑΝ ΑΝΤΕΡΣΕΝ

3_
Το Σπαρματσέτο
Ένα άγνωστο παραμύθι του Χανς Κρίστιαν Άντερσεν
ISBN 978-960-99990-9-0
2013
Ανοικτή Βιβλιοθήκη OPENBOOK
Μετάφραση:
Χριστίνα Μαρκουλάκη [ http://markakischool.blogspot.gr ]
Κώστας Στοφόρος [ http://stoforos.blogspot.gr ]
Εικονογράφηση:
Στεφανία Βελδεμίρη [ http://stefaniaveldemiri.blogspot.gr ]
Σχεδιασμός εξωφύλλου:
Λευτέρης Παναγουλόπουλος [ www.leftgraphic.gr ]
Επιμέλεια έκδοσης:
Γιάννης Φαρσάρης [ www.open-sesame.me ]
Το παραμύθι Το Σπαρματσέτο του Χανς Κρίστιαν Άντερσεν διανέμεται ελεύθερα στο
Διαδίκτυο σε μορφή ψηφιακού βιβλίου με άδεια Creative Commons
[ Αναφορά δημιουργού - Μη Εμπορική Χρήση – Όχι παράγωγα έργα ]
ΤΟ ΣΠΑΡΜΑΤΣΕΤΟ

4_
Πρόλογος
Κώστας Στοφόρος
Τα παραμύθια του είναι πάντα εδώ. Στους πολύτιμους θησαυρούς που
κουβαλάει κανένας μέσα του. Παραμύθια που σε οδηγούν ανοίγοντας ένα
διαφορετικό μονοπάτι. Έξω από τους συνηθισμένους δρόμους. Είναι παράξενο,
αλλά σε μεγάλο βαθμό είμαι ό,τι είμαι χάρη σε αυτά τα παραμύθια του Άντερσεν,
που μαζί με του Όσκαρ Ουάιλντ είναι τα πιο αγαπημένα μου…
Χάρη στα Καινούρια ρούχα του αυτοκράτορα ανακάλυψα κι εγώ τη γύμνια
της εξουσίας, αλλά και το γεγονός ότι οι περισσότεροι άνθρωποι εθελοτυφλούν. Ή
βλέπουν αυτό που τους λένε οι άλλοι ότι πρέπει να δουν. Ανακάλυψα όμως και τη
δύναμη που έχει ο καθένας όταν υψώνει τη φωνή του: «Ο βασιλιάς είναι γυμνός!»
Η Βασίλισσα του χιονιού –για κάποιο λόγο κάποτε το πιο αγαπημένο μου
παραμύθι απ’ όλα- μου έμαθε πόσα μπορεί να κάνει η αγάπη. Που χωρίς αυτή
γίνεσαι «χαλκός ηχών ή κύμβαλον αλαλάζον»
Στη Βασιλοπούλα και το μπιζέλι βρήκα την πηγή της έμπνευσης για να γράψω
το «Κόκκινο παραμύθι» και αν αρχίσει ένα απίστευτο, μαγικό ταξίδι με τις
ζωγραφιές της Στεφανίας Βελδεμίρη που έχει εικονογραφήσει κι αυτό εδώ το
βιβλιαράκι…
Η Τοσοδούλα, τόσο τρυφερή, τόσο πονετική, τόσο μικρούλα, μου φέρνει στο
νου πάντα τα «Κλασικά εικονογραφημένα», όπου την πρωτοδιάβασα…
Και τι να πω για το Κοριτσάκι με τα σπίρτα; Η κοινωνική αδικία που πρέπει να
σβήσουμε. Ο δίπλα μας που πρέπει να στηρίξουμε. Και φυσικά ο κόμπος στο
λαιμό…
ΧΑΝΣ ΚΡΙΣΤΙΑΝ ΑΝΤΕΡΣΕΝ

5_
…που γίνεται δάκρυα στον Μολυβένιο στρατιώτη, που ακόμη και σήμερα μου
είναι αδύνατον να τον διαβάσω ασυγκίνητος. Όταν λιώνουν στη φωτιά η
μπαλαρίνα και ο στρατιώτης, λιώνεις κι εσύ που το διαβάζεις. Και θες να
εξαφανίσεις για πάντα τους κακούς κλόουν…
Το Αηδόνι του Βασιλιά μου θυμίζει πάντα πόσο εύκολα θαυμάζουμε ευτελή
είδωλα. Πόσο συχνά το αληθινό μας φαίνεται άσχημο. Πόσο συχνά προσπερνάμε
την πραγματική ομορφιά λατρεύοντας πράγματα μηδαμινά…
Όσο για το Ασχημόπαπο, θα ήταν ένα καλό σύγχρονο μάθημα για το ρατσισμό.
Διότι το «διαφορετικό» συχνά είναι πολύ καλύτερο από αυτό που εμείς απλά
έχουμε συνηθίσει να βλέπουμε.
Και η Μικρή γοργόνα; Δεν την άφησα τυχαία για το τέλος. Απλά νομίζω πως
την είχα ερωτευθεί! Από τότε ήθελα με όλη τη δύναμη της ψυχής μου να υπάρχουν
στ’ αλήθεια γοργόνες. Αλλά να μη θυσιάζονται για πρίγκιπες!
Και τώρα το Σπαρματσέτο. Το κερί που καίγεται φωτίζοντας τον κόσμο: «Αν δεν
καώ εγώ. Αν δεν καείς εσύ. Αν δεν καούμε εμείς Πώς θα γενούν τα σκοτάδια λάμψη», όπως
γράφει κι ο άλλος αγαπημένος ποιητής και παραμυθάς Ναζίμ Χικμέτ.
Σπαρματσέτο. Το χαμένο παραμύθι που ανακάλυψε λίγο πριν τα
Χριστούγενννα του 2012 ο Δανός ιστορικός Έσμπεν Μπράγκε, μελετητής του
Άντερσεν, στο Εθνικό Αρχείο της Δανίας μέσα σε κούτες που περιείχαν κειμήλια
οικονομικά εύρωστων οικογενειών της Οντένσε, γενέτειρας του Άντερσεν… Το
παραμύθι αυτό το αφιέρωσε στη χήρα του πάστορα με το όνομα Μπούνκεφλοντ,
που έμενε απέναντι από το σπίτι της οικογένειες και ο Δανός συγγραφέας συνήθιζε
να πηγαίνει σε αυτήν για να διαβάζει και να δανείζεται βιβλία. Οι ειδικοί
πιστεύουν πως αυτό το πρώτο παραμύθι γράφτηκε όταν ήταν ακόμη στην εφηβεία
και πήγαινε σχολείο.
ΤΟ ΣΠΑΡΜΑΤΣΕΤΟ

6_
Η Χριστίνα Μαρκουλάκη μετέφρασε με αγάπη το παραμύθι από τα αγγλικά, το
κουβεντιάσαμε παρέα λέξη τη λέξη και η Στεφανία Βελδεμίρη ανέλαβε την …εύκολη
δουλειά να το εικονογραφήσει (όπως λένε οι μαθητές της Χριστίνας στο Ηράκλειο
της Κρήτης). Ο Γιάννης Φαρσάρης ανέλαβε να το επιμεληθεί διαδικτυακώς και να το
ανεβάσει στην ανοικτή βιβλιοθήκη Openbook…
Έτσι, με συνεργασία Ηρακλείου, Αθήνας και Θεσσαλονίκης, φτάσαμε σε αυτό
που βλέπετε σήμερα…
ΧΑΝΣ ΚΡΙΣΤΙΑΝ ΑΝΤΕΡΣΕΝ

7_
'Ακόμα ένα παραμύθι του Άντερσεν; Αν είναι δυνατόν!'
Χριστίνα Μαρκουλάκη
Αυτή ήταν η πρώτη μου σκέψη όταν είδα μήνυμα του Κώστα Στοφόρου στο
Facebook να με προτρέπει όχι μόνο να διαβάσω αυτή τη νέα ανακάλυψη, αλλά και
να τη μεταφράσω από τα Αγγλικά στα Ελληνικά.
'Θα ζωγραφίσει η Στεφανία τις εικόνες!', πρόσθεσε χαρούμενος, ενώ εγώ
αγχωνόμουν ολοένα και περισσότερο.
Δεν είμαι μεταφράστρια. Αυτό είναι το μόνο σίγουρο. Παρόλα αυτά, αντλώντας
δύναμη από τον ενθουσιασμό του Κώστα και φέρνοντας στο μυαλό τα αμέτρητα
ξενύχτια πάνω από βιβλία θεωρίας και πρακτικής της μετάφρασης στο
Πανεπιστήμιο, είπα να το τολμήσω. Εξάλλου, η ομάδα ήταν απίστευτη• ο Κώστας
θα με βοηθούσε στη λογοτεχνική διαμόρφωση του κειμένου (και ήξερα πόσο καλός
είναι σε αυτό). Επίσης, και μόνο η σκέψη του μοναδικού στυλ ζωγραφικής της
Στεφανίας με έκανε να θέλω να ζήσω αυτό το ταξίδι στο νέο παραμύθι ακόμα
περισσότερο.
Πήρα, λοιπόν, τη μεγάλη απόφαση. Ξεκίνησα από τον τίτλο του παραμυθιού.
Τι; The Tallow Candle. Πώς θα το μετέφραζα αυτό, κάνοντάς το να ακούγεται
παράλληλα σαν όνομα; Ένα όνομα που θα φέρει το κερί σε όλη την ιστορία, το
όνομα που θα σκέφτεται ο αναγνώστης όταν οπτικοποιεί την ιστορία καθώς τη
διαβάζει. Και τότε ο Κώστας με συνέστησε στο 'σπαρματσέτο'.
Το σπαρματσέτο είναι το κερί το φωτιστικό, το στεατικό όπως λέγεται, όχι το
μελισσοκέρι. Λέγεται και αλειμματοκέρι (άλειμμα ήταν το ζωικό λίπος). Εμείς το πήραμε από
το ιταλικό spermaceti, που είναι απαράλλαχτο το μεσαιωνικό λατινικό spermaceti (κατά λέξη 
ΤΟ ΣΠΑΡΜΑΤΣΕΤΟ

8_
«σπέρμα φάλαινας»), που πέρασε έτσι και σε πολλές άλλες ευρωπαϊκές γλώσσες. Η λατινική
λέξη δεν είναι ακραιφνές δάνειο από τα ελληνικά, αλλά ελληνογενής κατασκευή, από το
σπέρμα και το κήτος. Οι πρώτοι φαλαινοθήρες πίστευαν ότι αυτή η ημίρρευστη κηρώδης
άσπρη ουσία που βρισκόταν άφθονη στο κεφάλι ορισμένων ειδών φάλαινας ήταν το σπέρμα
της φάλαινας, και από εκεί προήλθε η λέξη spermaceti, που στα ελληνικά αποδόθηκε
σπερματοκηρός.
(Πηγή: http://sarantakos.wordpress.com )
Μετά ανακάλυψα το τσακμάκι, όπως είναι η μετάφραση της φράσης ‘tinder box’
στο παραμύθι, αυτό δηλαδή που βοηθάει πάντα ένα κερί να βρει τον αληθινό του
προορισμό. Σειρά είχε η ‘καλωσύνη’ με τη δίδυμη αδερφή της ‘καλοσύνη’. Η πρώτη
ανήκει στη καθαρεύουσα, επομένως χρησιμοποιήθηκε η δεύτερη. Πολλά τέτοια
μικρά διλήμματα ακολούθησαν, μα η λύση τους ήταν σημάδι ότι το ελληνικό
κείμενο ήταν πλέον έτοιμο.
Κάπως έτσι τέλειωσε αυτή η μεταφραστική περιπέτεια. Μια περιπέτεια που με
έκανε αναμφίβολα πιο πλούσια: λεξιλόγιο, γραμματική, συντακτικό δυο γλωσσών
πήραν μορφή και έπαιζαν μαζί μου μέχρι να βρω τη κατάλληλη λέξη, αυτή τη
λεξούλα που θα συνέχιζε τέλεια τη πρόταση και θα την άφηνε να κυλήσει μέσα στο
χείμαρρο του λόγου και της σκέψης. Να κυλήσει ορμητικά ώσπου ένα βραχάκι να
τη σταματήσει προσωρινά. Για να πυροδοτήσει ξανά τον ξέφρενο χορό των λέξεων. 
ΧΑΝΣ ΚΡΙΣΤΙΑΝ ΑΝΤΕΡΣΕΝ

9_
Η είδηση:
Βρέθηκε άγνωστο παραμύθι του Χανς Κρίστιαν Άντερσεν
Ένα άγνωστο πρωτόλειο παραμύθι του Χανς Κρίστιαν Άντερσεν, βρέθηκε σε
ένα κουτί στα Εθνικά Αρχεία της Δανίας, κοντά στο σπίτι του μεγάλου παραμυθά.
Πρόκειται για μια σύντομη ιστορία («The Tallow candle») που αναφέρεται σε
ένα «μοναχικό» κερί φτιαγμένο από ζωικό λίπος το οποίο μένει ρυπαρό και
παραμελημένο, μέχρι να αναγνωριστεί και να αναφλεγεί η εσωτερική του ομορφιά.
Το χειρόγραφο, γραμμένο με μελάνι, έχει την εξής αφιέρωση: «Στην κυρία
Μπάνκεφλοντ, από τον αφοσιωμένο της ΧΚ Άντερσεν».
Η κυρία Μπάνκεφλοντ λέγεται ότι ήταν μια χήρα, οικογενειακή φίλη, την
οποία επισκέπτονταν ως παιδί ο Άντερσεν για να δανειστεί και να διαβάσει βιβλία.
Το χειρόγραφο των 700 λέξεων έχει μπει στο μικροσκόπιο των ειδικών αφότου
ανακαλύφθηκε τον περασμένο Οκτώβριο από τον ιστορικό Esben Brage στα Εθνικά
Αρχεία της Δανίας, στον πάτο κουτιού που ανήκει σε πλούσια οικογένεια από την
ιδιαίτερη πατρίδα του Άντερσεν, το Οντένσε.
Η ημερομηνία συγγραφής τοποθετείται γύρω στο 1823, όταν ο Άντερσεν ήταν
18 ετών, λόγω του απλοϊκού στυλ γραφής που δεν συγκρίνεται όπως επισημαίνεται
με τα μετέπειτα ώριμα έργα του και πιστεύεται ότι πρόκειται για αντίγραφο του
πρωτότυπου χειρόγραφου που έχει χαθεί.
O Ε. Brage δήλωσε «εκστασιασμένος» που ανακάλυψε το 6σέλιδο χειρόγραφο:
«Μου τηλεφωνούν συχνά για πράγματα που υποτίθεται ότι γράφτηκαν από τον
Άντερσεν. Τις περισσότερες φορές δεν ισχύει. Αυτή την φορά αισθάνθηκα ρίγη
συγκίνησης. Πρόκειται για μια πολύ πρώιμη απόπειρα σε πρόζα, από τον
Άντερσεν, όταν ήταν 18 ετών» λέει ο Brage.
ΤΟ ΣΠΑΡΜΑΤΣΕΤΟ

10_
Μιλώντας στην Guardian, η συγγραφέας και ειδικός Σάρα Μάιτλαντ συμφωνεί
με την εκτίμηση του ιστορικού περιγράφοντας την ιστορία ως «ιδιαιτέρως
μοραλιστική, μάλλον συναισθηματική και δίνει ζωή σε ένα άψυχο αντικείμενο.
Αυτό είναι πολύ χαρακτηριστικό του Άντερσεν» σημειώνει.
Γεννημένος το 1805 στο Οντένσε, γιος ενός φτωχού τσαγκάρη και μιας
πλύστρας, έστρεψε την προσοχή του αρχικά στην ποίηση προτού εκδοθεί το πρώτο
του βιβλίο με παραμύθια, το 1835.
Πριν το θάνατό του το 1875, ο Άντερσεν έγραψε δεκάδες παραμύθια που έχουν
μεταφραστεί έκτοτε σε περισσότερες από 100 γλώσσες.
Από τα πιο γνωστά του έργα, είναι «Το ασχημόπαπο», «Το κοριτσάκι με τα
σπίρτα», «Η Μικρή Γοργόνα», «Η βασίλισσα του χιονιού», «Τα καινούργια ρούχα
του αυτοκράτορα».
Πηγή: Εφημερίδα ΕΘΝΟΣ
ΧΑΝΣ ΚΡΙΣΤΙΑΝ ΑΝΤΕΡΣΕΝ

11_
Χανς Κρίστιαν Άντερσεν
Το Σπαρματσέτο
σιτσίρισε καθώς οι φλόγες τύλιγαν το καζάνι... Ήταν η κούνια του
Σπαρματσέτου. Και από τη ζεστή κούνια βγήκε ένα κερί χωρίς ψεγάδι.
Συμπαγές, λαμπερό, λευκό και λεπτό, ήταν έτσι φτιαγμένο ώστε έκανε όσους το
έβλεπαν να πιστεύουν πως υποσχόταν ένα λαμπρό, ακτινοβόλο μέλλον. Και
πίστευαν πως ήταν μια υπόσχεση που αυτό το κερί θα ήθελε πραγματικά να
κρατήσει και να υλοποιήσει.
Το πρόβατο- ένα καλό μικρό προβατάκι- ήταν η μητέρα του κεριού κι ένα
χωνευτήρι ο πατέρας του. Από τη μητέρα του τού είχε πάρει ένα λαμπερό λευκό
σώμα και μια υποψία για το τι είναι ζωή, αλλά από τον πατέρα του είχε πάρει τη
λαχτάρα για τις πύρινες φλόγες, που θα διαπερνούσαν τελικά το μεδούλι του και
θα το έκαναν να λάμπει στη πραγματικότητα.
Τ
ΤΟ ΣΠΑΡΜΑΤΣΕΤΟ

12_
Έτσι γεννήθηκε και μεγάλωσε• και με τις μεγαλύτερες και λαμπρότερες
προσδοκίες, ρίχτηκε μέσα στη ζωή. Εκεί γνώρισε, τόσα, μα τόσα πολλά παράξενα
πλάσματα κι απόκτησε σχέσεις μαζί τους, θέλοντας να μάθει για τη ζωή - και ίσως
να βρει το μέρος στο οποίο θα ταίριαζε καλύτερα. Όμως, το Σπαρματσέτο είχε τόσο
πολλή πίστη στον κόσμο που νοιαζόταν μόνο για αυτόν και όχι για το ίδιο. Ένας
κόσμος που αδυνατούσε να καταλάβει την αξία του, κι επομένως προσπαθούσε να
το χρησιμοποιήσει για δικό του όφελος, κρατώντας το με λάθος τρόπο• μαύρα
δάχτυλα που άφηναν όλο και μεγαλύτερα σημάδια στη κάτασπρη παρθενική του
αθωότητα, που τελικά ξεθώριασε, εντελώς καλυμμένη από τη βρωμιά του γύρω
κόσμου που είχε έρθει υπερβολικά κοντά• πιο κοντά απ´ ό,τι μπορούσε να αντέξει
το κερί, αφού ήταν ανίκανο να ξεχωρίσει τη βρωμιά από την αγνότητα - αν και
παρέμενε πεντακάθαρο και άθικτο εσωτερικά.
ΧΑΝΣ ΚΡΙΣΤΙΑΝ ΑΝΤΕΡΣΕΝ

13_
Οι ψεύτικοι φίλοι ανακάλυψαν ότι δε μπορούσαν να αγγίξουν τον βαθύτερο
εαυτό του και θυμωμένα πετούσαν το κερί παράμερα λες κι ήταν κάτι άχρηστο.
Το λερωμένο και λιγδιασμένο δέρμα του κράτησε όλους τους καλούς μακριά-
φοβισμένοι καθώς ήταν μη τυχόν λερωθούν από τις βρωμιές και τους λεκέδες- και
στέκονταν μακριά από το κερί.
Έτσι ήταν λοιπόν το Σπαρματσέτο, μοναχό και έρημο, χωρίς να ξέρει τι να
κάνει. Καθώς οι καλοί το είχαν απορρίψει, καταλάβαινε τώρα πια ότι το μόνο που
είχε καταφέρει ήταν να δυναμώνει τους κακούς . Ένιωθε τόσο απίστευτα
δυστυχισμένο, επειδή είχε ξοδέψει τη ζωή του ανώφελα - στη πραγματικότητα,
ίσως και να είχε βλάψει και πολλούς από τους γύρω του. Απλά δεν μπορούσε να
καταλάβει για ποιο λόγο είχε γεννηθεί ή πού ανήκε• για ποιο λόγο είχε έρθει σε
αυτή τη γη. Ίσως ο σκοπός του ήταν να καταστρέψει τον εαυτό του και άλλους.
ΤΟ ΣΠΑΡΜΑΤΣΕΤΟ

14_
Όλο περισσότερο, όλο και βαθύτερα, το κερί αναλογιζόταν - αλλά όσο
περισσότερο σκεφτόταν την ύπαρξή του, τόσο πιο απελπισμένο ένιωθε, χωρίς να
μπορεί να βρει τίποτα καλό, καμία ουσία στον εαυτό του, κανένα πραγματικό
σκοπό για την ύπαρξη που του είχε δοθεί με την γέννηση του. Λες και το στρώμα
βρωμιάς να είχε καλύψει ακόμη και τα μάτια του.
Τότε όμως συνάντησε μια μικρή φλόγα, ένα τσακμάκι. Αυτό γνώριζε το κερί
καλύτερα απ’ ό,τι το Σπαρματσέτο τον εαυτό του. Το τσακμάκι ήταν τόσο καθαρό-
μέχρι και το εξωτερικό του περίβλημα - και μέσα του εύρισκες τόση καλοσύνη.
Καθώς αυτό πλησίασε, δημιουργήθηκε μια φωτεινή προσδοκία στο κερί- άναψε
και η καρδιά του έλιωσε.
Περήφανα άναψε η φλόγα, όπως ένας θριαμβευτικός πυρσός σε μια χαρούμενη
τελετή γάμου. Το φως ξεχύθηκε ολόγυρα λαμπρό και καθαρό, δείχνοντας το δρόμο
μπροστά καθώς έλουζε με φως όλο το χώρο που τον περιβάλλει - τον αληθινό του
φίλο - που μπορούσε πια να αναζητήσει την αλήθεια στη λάμψη του κεριού.
ΧΑΝΣ ΚΡΙΣΤΙΑΝ ΑΝΤΕΡΣΕΝ

15_
Ο κορμός του κεριού ήταν κι αυτός αρκετά δυνατός ώστε να κρατήσει την
πύρινη φλόγα. Η μια σταγόνα μετά την άλλη, όπως οι σπόροι μιας νέας ζωής,
κυλούσαν πάνω στο κερί, μεγάλες και στρογγυλές, καλύπτοντας την παλιά
βρωμιά με τη μάζα τους.
Δεν ήταν μόνο το φυσικό, αλλά και το πνευματικό ζήτημα της ένωσης αυτής.
Και το Σπαρματσέτο βρήκε τη σωστή θέση του σε αυτή τη ζωή- και έδειξε ότι
ήταν ένα αληθινό κερί. Συνέχισε να λάμπει για πολλά ακόμα χρόνια, δίνοντας
χαρά στο ίδιο, αλλά και σε όλους τους άλλους γύρω του.
 
ΤΟ ΣΠΑΡΜΑΤΣΕΤΟ

16_
Hans Christian Andersen
The Tallow Candle
It sizzled and fizzled as the flames fired the cauldron.. it was the Tallow Candle’s
cradle - and out of the warm cradle came a flawless candle; solid, shining white and
slim it was formed in a way that made everyone who saw it believe that it was a
promise of a bright and radiant future – promises that everyone who looked on
believed it would really want to keep and fulfil.
The sheep – a fine little sheep – was the candle’s mother, and the melting pot its
father. Its mother had given it a shiny white body and an inkling about life, but from
its father it had been given a craving for the flaming fire that would eventually go
through its marrow and bone and shine for it in life.
That’s how it was born and had grown; and with the best and brightest
anticipation cast itself into existence. There it met so many, many strange creations
that it became involved with, wanting to learn about life – and perhaps find the
place where it would best fit in. But it had too much faith in the world that only
cared about itself, and not at all about the Tallow Candle. A world that failed to
understand the value of the candle, and thus tried to use it for its own benefit,
holding the candle wrongly; black fingers leaving bigger and bigger blemishes on its
pristine white innocence which eventually faded away, completely covered by the dirt
of a surrounding world that had come much too close; much closer than the candle
could endure, as it had been unable to tell grime from purity – although it remained
pristine and unspoiled inside. 
ΧΑΝΣ ΚΡΙΣΤΙΑΝ ΑΝΤΕΡΣΕΝ

17_
False friends found they could not reach its inner self and angrily cast the candle
away as useless.
The filthy outer shell kept all the good away – scared as they were to be tainted
with grime and blemishes – and they stayed away.
So there was the poor Tallow Candle, solitary and left alone, at a loss at what to
do. Rejected by the good, it now realised it had only been a tool to further the wicked.
It felt so unbelievably unhappy, because it had spent its life to no good end – in fact
it had perhaps sullied the better parts of its surroundings. It just could not determine
why it had been created or where it belonged; why it had been put on this earth –
perhaps to end up ruining itself and others.
More and more, and deeper and deeper, it contemplated – but the more it
considered itself, the more despondent it became, finding nothing good, no real
substance for itself, no real goal for the existence it had been given at its birth. As if
the grimy cape had also covered its eyes.
But then it met a little flame, a tinder box. It knew the candle better than the
Tallow Candle knew itself. The tinder box had such a clear view – straight through
the outer shell – and inside it found so much good. It came closer and there was
bright expectation in the candle – it lit and its heart melted.
Out burst the flame, like the triumphant torch of a blissful wedding. Light burst
out bright and clear all around, bathing the way forward with light for its
surroundings – its true friends – who were now able to seek truth in the glow of the
candle. 
ΤΟ ΣΠΑΡΜΑΤΣΕΤΟ

18_
The body too was strong enough to give sustenance to the fiery flame. One drop
upon another, like the seeds of a new life, trickled round and chubby down the
candle, covering the old grime with their bodies.
They were not just the bodily, but also the spiritual issue of the marriage.
And the Tallow Candle had found its right place in life – and shown that it was a
real candle, and went on to shine for many a year, pleasing itself and the other
creations around it.
ΧΑΝΣ ΚΡΙΣΤΙΑΝ ΑΝΤΕΡΣΕΝ

19_
Χανς Κρίστιαν Άντερσεν (1805 – 1875)
Γεννήθηκε στις 2 Απριλίου 1805 στο Οντένσε, στο νησί Φιονία της Δανίας. Ο
πατέρας του με τον καιρό ξέπεσε και δούλευε παπουτσής, για να ζήσει την
οικογένειά του. Αλλά, μην μπορώντας ν' αντέξει στη φτώχεια, πέθανε πολύ νέος,
αφήνοντας το γιο του το Χανς ορφανό, με τη μητέρα του για μόνο στήριγμα.
Ο Χανς ήταν ένα περίεργο παιδί με εξαιρετική φαντασία. Πολλές φορές τον
έβλεπαν να περπατά στο δρόμο σαν ονειροπαρμένος και το μυαλό του δεν το
είχε πουθενά αλλού, παρά μόνο στα ποιήματα και στο διάβασμα. Προσπάθησε
άδικα να μάθει την τέχνη του πατέρα του. Όταν τέλειωσε το σχολείο των
άπορων παιδιών, μπήκε σε ένα ραφτάδικο, για να μάθει την τέχνη, αλλά ούτε
και εκεί τα κατάφερε. Το ενδιαφέρον του κέρδισε το θέατρο, όπου αποστήθιζε
ολόκληρες σκηνές από τα έργα που έβλεπε. Όταν ήταν με τους φίλους του, του
άρεσε να απαγγέλλει και να τραγουδά. Ήταν δεκατεσσάρων χρονών, όταν,
κυνηγώντας μια καλύτερη τύχη, έφθασε στην Κοπεγχάγη, με μόνη του
περιουσία 30 φράγκα με σκοπό να γίνει ηθοποιός. Έδωσε εξετάσεις στη Βασιλική
Σχολή θεάτρου, αλλά ήταν τόσο άσχημος και αδύνατος, που δεν τον δέχτηκαν.
Ευτυχώς είχε ωραία φωνή κι άρχισε να σπουδάζει μουσική, αλλά αρρώστησε
ξαφνικά και έχασε τη φωνή του. Έτσι, το μόνο ταλέντο που του έμεινε ήταν το 
ΤΟ ΣΠΑΡΜΑΤΣΕΤΟ

20_
ταλέντο της ποίησης. Οι στίχοι του άρεσαν και βρήκε έναν προστάτη, τον
Κέλλαν, που τον έστειλε στο πανεπιστήμιο, όπου κέρδισε μια βασιλική
επιχορήγηση. Το 1827 δημοσίευσε ποιήματά του και έπειτα εξέδωσε μια σειρά
έργων που του εξασφάλισαν την παγκόσμια δόξα.
Αφού εξέδωσε αρκετά βιβλία, άρχισε τα ταξίδια του. Γύρισε τη Γερμανία, τη
Γαλλία, την Αγγλία, την Ελλάδα, την Ιταλία, την Τουρκία και ταξίδεψε στην
Ανατολή. Απόκτησε μεγάλη δόξα και η μεγαλύτερη ευτυχία του ήταν η υποδοχή
που του έκανε η ιδιαίτερη πατρίδα του, το Οντένσε, που τον κάλεσε στα 1867.
Πέθανε στις 4 Αυγούστου 1875 στην Κοπεγχάγη.
Έργο
Τα παραμύθια του εμφανίζουν καθαρά το δημοκρατικό στοιχείο. Οι
κυριότεροι ήρωες των παραμυθιών του είναι φτωχοί και αδικημένοι άνθρωποι,
που όμως έχουν ασυνήθιστα ψυχικά χαρίσματα, ευγένεια, ταλέντο,
μεγαλοψυχία. Στα έργα του απεικονίζει τη ρεαλιστική και σύγχρονή του ζωή
της μικροαστικής τάξης των πόλεων και χαρακτηρίζονται από δράση, χιούμορ
και λεπτή σάτιρα. Η δημιουργία του Άντερσεν αποτελεί την κορυφή στις
ρεαλιστικές τάσεις της δανικής φιλολογίας του 19ου αιώνα. Διηγήματα,
δράματα, αλλά προπάντων παραμύθια, όλα του τα έργα διαπνέονται από
γλυκιά μελαγχολία, συγκίνηση και ειλικρίνεια. «Οι δύο Βαρωνέσσες»,
«Παραμύθια για παιδιά», «Ιστορίες», «Καινούρια Παραμύθια» είναι μερικά
από τα έργα του.
Μερικά από τα πολύ γνωστά παραμύθια του είναι:
 Den lille havfrue (Η μικρή γοργόνα)
 Kejserens nye klæder (Τα καινούρια ρούχα του αυτοκράτορα)
ΧΑΝΣ ΚΡΙΣΤΙΑΝ ΑΝΤΕΡΣΕΝ

21_
 De vilde svaner (Οι αγριόκυκνοι)
 Snedronningen (Η Βασίλισσα του χιονιού)
 Prinsessen på ærten (Η Βασιλοπούλα και το ρεβίθι)
 Tommelise (Η Τοσοδούλα)
 Den grimme ælling (Το ασχημόπαπο)
 De røde sko (Τα κόκκινα παπούτσια)
 Holger Danske (Χόλγκερ ο Δανός)
 Den lille pige med svovlstikkerne (Το κοριτσάκι με τα σπίρτα)
 Den standhaftige tinsoldat (Το μολυβένιο στρατιωτάκι)
 Dyndkongens datter (Η δύναμη της αγάπης)
 En rose fra Homers grav (Ένα τριαντάφυλλο από τον τάφο του
Ομήρου)
Πηγή: Βικιπαίδεια
ΤΟ ΣΠΑΡΜΑΤΣΕΤΟ

22_
Αντί Επιλόγου
Καθώς διανύουμε το "Έτος Καβάφη", το μυαλό μας πήγε από το "Σπαρματσέτο" του
Άντερσεν στα "Κεριά" του μεγάλου Αλεξανδρινού:
Του μέλλοντος η μέρες στέκοντ’ εμπροστά μας
σα μια σειρά κεράκια αναμένα —
χρυσά, ζεστά, και ζωηρά κεράκια.
Οι περασμένες μέρες πίσω μένουν,
μια θλιβερή γραμμή κεριών σβυσμένων·
τα πιο κοντά βγάζουν καπνόν ακόμη,
κρύα κεριά, λυωμένα, και κυρτά.
Δεν θέλω να τα βλέπω· με λυπεί η μορφή των,
και με λυπεί το πρώτο φως των να θυμούμαι.
Εμπρός κυττάζω τ’ αναμένα μου κεριά.
Δεν θέλω να γυρίσω να μη διω και φρίξω
τι γρήγορα που η σκοτεινή γραμμή μακραίνει,
τι γρήγορα που τα σβυστά κεριά πληθαίνουν.
...και το παραμύθι θα μπορούσε να μας πει, ερμηνεύοντας με το δικό του τρόπο το
ποίημα, πως έχει σημασία που έδωσαν το φως τους αυτά τα κεριά πριν σβήσουν...
Κι αν πλήθυναν τα σβηστά κεριά, πλήθαινε κι ο κόσμος που πήρε κάτι από τη
λάμψη τους.
Όπως στα ποιήματα του Καβάφη. Που μας φωτίζουν ακόμα!
ΧΑΝΣ ΚΡΙΣΤΙΑΝ ΑΝΤΕΡΣΕΝ
















Οκτώ ιστορίες για μια πλατεία

Κατερίνα Θεριουδάκη | Ελένη Κοφτερού
Στέφανος Λίβος | Βασίλης Πουλημενάκος
Μαρία Ρογδάκη | Νικόλας Σμυρνάκης
Γιάννης Φαρσάρης | Μιχάλης Χαραλαμπάκης
2_
12/12/12

www.openbook.gr
12 / 12 / 12
Οκτώ ιστορίες για μια πλατεία
Παρακαλούμε σκεφτείτε το περιβάλλον πριν εκτυπώσετε
3_
Οκτώ ιστορίες για μια πλατεία

12 / 12 / 12
Συλλογή διηγημάτων
ISBN 978-960-99990-2-1
2012
OPENBOOK – Ανοικτή Λογοτεχνία
Εικόνα εξωφύλλου:
Δον Ψυχώτης [ donpsychote. blogspot. com ]
Σχεδιασμός εξωφύλλου:
Λευτέρης Παναγουλόπουλος [ www. leftgraphic. gr ]
Συντονισμός έκδοσης:
Βασίλης Πουλημενάκος [ vasilis67.wordpress.com ]
Επιμέλεια έκδοσης:
Γιάννης Φαρσάρης [ www. open - sesame. me ]
Η συλλογή διηγημάτων “12/12/12”
διανέμεται ελεύθερα στο Διαδίκτυο σε μορφή ψηφιακού βιβλίου
με άδεια Creative Commons
[ Αναφορά προέλευσης - Μη Εμπορική Χρήση - Παρόμοια Διανομή ]
4_
12/12/12

Πλατεία Συντάγματος
12 Δεκεμβρίου 2012, ώρα 22:30
Στη Βουλή γίνεται η συζήτηση για τον Προϋπολογισμό του 2013, που θα ψηφιστεί τα
μεσάνυχτα. Στην πλατεία χιλιάδες κόσμου διαδηλώνουν εναντίον των νέων μέτρων.
Ένας ξαφνικός έντονος σεισμός προκαλεί την διακοπή της ρευματοδότησης μέσα και
έξω από τη Βουλή. Από το σημείο αυτό ξεκινάνε οι οκτώ ιστορίες μας.
Κατερίνα : «Παρακαλείται η περασμένη μου αγάπη να έρθει αμέσως δίπλα στον τσολιά»
Ελένη : «Για να γίνουν τα παγωμένα χρόνια μας, μαργαριταρένιες στιγμές»
Στέφανος : «Μην αφήνεις τους ανθρώπους να νομίζουν ότι έχεις την ανάγκη τους»
Βασίλης : «Κάθε πεντάλεπτο είκοσι συνθήματα, είκοσι γροθιές, είκοσι ενοχές»
Μαρία : «Αφού αγαπώ τους θυμωμένους ανθρώπους γιατί να μην πιστεύω το μήνυμά τους;»
Νικόλας : «Η οπτική μου γωνία είναι πάντα ευρεία, με βιού άνγκλ τουλάχιστον πενήντα μοιρών»
Γιάννης : «Πολύ φασαρία κάνουν κι αυτοί οι απ’ έξω και δεν αντέχω»
Μιχάλης : «Οι πολιτικοί μας ντύθηκαν με κόκκινα κράνη και λερωμένες φόρμες εργασίας»
5_
Οκτώ ιστορίες για μια πλατεία

Κατερίνα Θεριουδάκη
Θα πάω κι ας μου βγει και σε κακό
ΛΑ ΡΕ ΜΑΝΑ, ΚΑΛΑ ΕΙΜΑΙ ΕΙΠΑΜΕ! Ε, ναι σου λέω, χαλάρωσε! Κουνηθήκαμε, αλλά δεν
άνοιξε κι η γη να μας καταπιεί. Άντε, άντε και θα έρθει πάλι το σταθερό μια περιουσία και
θα σου φωνάζει ο μπαμπάς! Άντε λέμε, θα σε πάρω εγώ άλλη ώρα, γεια σου τώρα».
«Έ
Δηλαδή αυτό το πράμα με τη μάνα μου, να μην εννοεί να καταλάβει ότι δεν είμαι
ακόμα 15 χρονών (πάνε όσο να πεις χρόνια τώρα), ώρες - ώρες με κουράζει πολύ. Αλλά
δεν έχει και ιδιαίτερο νόημα να προσπαθώ να της αλλάξω γνώμη. Έχει τόσο νόημα, όσο
θα είχε το να προσπαθήσω να πείσω έναν καπνιστή να ανταλλάξει ένα πακέτο τσιγάρα με
ένα πακέτο χαρτομάντιλα. Απλά δεν παίζει. Τόσα χρόνια βέβαια, μαθημένα τα βουνά στα
χιόνια. Αλλά πώς να το κάνουμε, όλες οι ώρες δεν είναι ίδιες. Κι ιδιαίτερα εκείνη τη μέρα,
η ψυχολογία μου δεν σήκωνε πολλά - πολλά.
Ακόμα και τώρα, δυσκολεύομαι να προσδιορίσω πότε ήταν η τελευταία φορά που τον
είχα δει. Σίγουρα όμως είχε περάσει αρκετός καιρός… Μήνες ολόκληροι, τι μήνες,
παραπάνω από χρόνο, δυο – τρία χρόνια; Ίσως και παραπάνω. Θυμάμαι είχε έρθει στο
σπίτι μου για καφέ, και έφυγε μετά από πολλές ώρες. Και λέγαμε, λέγαμε, δε
σταματούσαμε να μιλάμε (εμ, τα πολλά τα λόγια μας φάγανε, μπες και λίγο στο ψητό βρε
παιδί μου). Ή μήπως ήταν η φορά που είχα πάει εγώ στο δικό του; Έχουν αλήθεια αρχίσει
και μπερδεύονται οι αναμνήσεις στο μυαλό μου, και μου είναι πολύ δύσκολο να τις βάλω
σε σειρά. Αλλά έτσι κι αλλιώς, δεν έχει και πολύ σημασία η κατάταξη (σάματις παρέλαση
θα κάνουν;). Σημασία έχει, ότι δεν έχω ξεχάσει τίποτα.
Όπως συμβαίνει τις περισσότερες φορές στη ζωή, έτσι και τώρα, ο λόγος που
αναφέρομαι σ’ αυτόν σε παρελθοντικό χρόνο είναι στην ουσία ένας – η ιστορία μας έπεσε
σε κακό timing. Έτσι μου είχε πει σ’ ένα από εκείνα τα τηλεφωνήματα, που τώρα θυμάμαι
με τόση νοσταλγία – κακό timing. Κι αυτό είναι που με παρηγορεί. Τι κι αν δεν έχω ιδέα τι
μπορεί να έχει μεσολαβήσει στη ζωή του όλον αυτόν τον καιρό; Εναποθέτω όλες μου τις
ελπίδες στους ανέμους, που μπορεί ξαφνικά να γυρίσουν και να γίνουν ευνοϊκοί. Γιατί;
6_
12/12/12

Γιατί είμαι καλός άνθρωπος. Και πιστεύω ότι μπορεί πολύ όμορφα να γίνει τώρα, αύριο ή
μετά από τρία χρόνια, ό,τι δεν μπόρεσε να γίνει τότε.
Σε κάθε περίπτωση όμως, δεν αρνούμαι ότι είναι όσο να πεις μια δοκιμασία υψηλών
προδιαγραφών, να ψάχνεις στο κουτουρού έναν άνθρωπο που έχεις χάσει τελείως τα ίχνη
του εδώ και καιρό. Και πέρα από πρόκληση, θα μπορούσε κανείς να πει ότι είναι ανούσιο,
γραφικό, χαριτωμένο, ανάλογα με το πόσο κυνικά αποφασίζει να το δει ο καθένας.
Ρομαντικό ε; Μάλλον. Πάντως η φωνή μέσα μου δεν έλεγε να σταματήσει να μου θυμίζει,
οπότε θεωρούσε ότι πήγαινα να το ξεχάσω : «Αυτός είναι. Αυτόν ζητάς».
Αυτή η ίδια φωνή ήταν που με έστειλε στη διαδήλωση εκείνο το βράδυ. «Ίσως να είναι
εκεί. Πήγαινε. Ίσως εκεί να τον ξανασυναντήσεις». Δεν θα πω ψέματα. Η φωνή είχε αρχίσει να
γίνεται ενοχλητική, από καιρό. Προσπαθούσε, και μάλλον το κατάφερνε τις περισσότερες
φορές, να με αποσυντονίζει τελείως και να με κινεί προς οποιανδήποτε κατεύθυνση ήθελε,
λες κι ήμουν μια ασήμαντη μαριονέτα (μαριονέτα μπορεί, ασήμαντη όμως με καμία
δύναμη). Με είχε πολλές φορές βγάλει εκτός προγράμματος και στείλει σε μέρη που δεν θα
πατούσα υπό φυσιολογικές συνθήκες, απλά και μόνο με μια νύξη της ότι μπορεί να τον
έβλεπα εκεί. Και συνήθως, επέλεγε τα μέρη όπου μαζευόταν πολύς κόσμος, πατώντας
φαντάζομαι στον νόμο των πιθανοτήτων. Με λίγα λόγια, αυτή δεν ήταν η πρώτη φορά.
Ήταν όμως η πιο επεισοδιακή φορά. Γιατί τώρα, η φωνή μ’ έστειλε σε μια
συγκέντρωση. Όχι, όχι συγκέντρωση φίλων, ή παλιών συμμαθητών, ή των ενοίκων της
πολυκατοικίας. Σε συγκέντρωση διαμαρτυρίας στο κέντρο της πόλης. Την ώρα που τα
μέσα μαζικής προπαγάνδας φωνάζανε ότι θα ήταν η πιο λαοπλημμυρισμένη διαμαρτυρία
των τελευταίων χρόνων, και ότι οι ευπαθείς ομάδες θα έπρεπε να αποφύγουν να
πλησιάσουν. Έτσι, μη έχοντας προλάβει να γίνω μέλος μιας από αυτές τις ομάδες, πήγα.
Σηκώθηκα και πήγα. Ευτυχώς δηλαδή που κατάφερα να παρασύρω μαζί μου και τη
Μαριάννα, γιατί αλλιώς δεν την έβγαζα καθαρή μόνη μου.
«Πάντως, θέλω να δω ως πότε θα κουβαλάς αυτή την τρέλα μ’ αυτόν τον άνθρωπο. Πότε θα το
πάρεις απόφαση ότι δεν είναι εδώ ρε παιδί μου;» μου έλεγε καθώς πηγαίναμε για την πλατεία,
με αυτό το χαρακτηριστικό σταράτο ύφος της.
7_
Οκτώ ιστορίες για μια πλατεία

Ναι, το καταλάβαινα ότι είχα γίνει γραφική. Και πρέπει να ομολογήσω ότι αν ήταν
κάποια άλλη στη θέση μου, δεν θα την είχα αφήσει σε ησυχία θεωρώντας μία τέτοια
δονκιχωτική στάση ως τελείως ανώφελη και άνευ αντικρίσματος. Όμως, μην κοροϊδεύεις
λέει, γιατί ό,τι κοροϊδεύεις το λούζεσαι. Τώρα εγώ γιατί το λούστηκα, ενώ απλά δήλωσα
πως θα το κορόιδευα εάν το συναντούσα, είναι ένα άλλο θέμα που αφορά περισσότερο
τους εραστές των μεταφυσικών φαινομένων. Πάντως, το σίγουρο ήταν ένα. Δεν θα το
έβαζα κάτω. Ο καιρός περνούσε, αλλά αυτό που ένιωθα γι’ αυτόν έμενε μέσα μου
αναλλοίωτο. Όποιος ήθελε να το καταλάβει, καλώς. Όποιος δεν ήθελε, πάλι καλώς.
Καυγάς θα γίνει;
Φαινόταν από πολύ μακριά ότι ο κόσμος που είχε συγκεντρωθεί ήταν πραγματικά
πάρα πολύς. Δυστυχώς ένα από τα λιγοστά ταλέντα που δεν έχω, είναι να μπορώ να
υπολογίσω πόσα άτομα βρίσκονται σε έναν ανοιχτό χώρο. Μπορεί να ήταν και 500,
μπορεί να ήταν και 50.000, και παραπάνω μη σας πω. Πάντως 50 δε νομίζω. Α μπα,
σίγουρα παραπάνω. Αλλά δε βαριέσαι βρε αδερφέ, έτσι κι αλλιώς τι σημασία έχουν οι
αριθμοί όταν μιλάμε για συναισθήματα; Ήταν εν πάση περιπτώσει ένα σεβαστότατο
πλήθος ανθρώπων, όλοι μαζεμένοι με μια κοινή αφορμή, αλλά για διαφορετικούς λόγους.
Από την καντίνα που είδε ευκαιρία για δουλειές με φούντες, μέχρι τους τρελούς της
γειτονιάς (χμμμ, κάποτε ήταν ο τρελός του χωριού, τώρα πληθύνανε ζωή νά ‘χουνε), και
από τους κρυμμένους ασφαλίτες μέχρι τους επαγγελματίες αντιδραστικούς. Χωρίς
αμφιβολία όμως, η πλειονότητα του κόσμου είχε μαζευτεί για να εκφράσει την αυθόρμητη
αγανάκτησή του σε ένα επερχόμενο σερί μέτρων που θα του έκαναν τη ζωή ακόμα πιο
δύσκολη. Και στην τελική, τι τον ψηφίζουν τον προϋπολογισμό, αφού δεν πέφτουν ποτέ
μέσα;
Κι αν το κρύο ήταν τόσο τσουχτερό που υπό άλλες συνθήκες θα τους είχε κρατήσει
όλους κλεισμένους στο σπίτι, σ’ αυτή τη χρονική στιγμή είχαν μαζευτεί όλοι αυτοί οι
άνθρωποι στο κέντρο της πόλης, προκειμένου να διαμαρτυρηθούν.
Βλέπεις τι χαζή που είναι η εξουσία λοιπόν… Στην πραγματικότητα, αν τους είχε
διασφαλίσει τη ζέστη στο σπίτι τους, λίγοι θα το είχαν εγκαταλείψει μέσα στο
καταχείμωνο, ακόμη και αν συντρέχανε πολύ πιο ευχάριστοι λόγοι. Όμως, όταν στερήσεις
8_
12/12/12

από τον άνθρωπο τη ζέστη και το πιάτο το φαί, δεν του αφήνεις και πολλά περιθώρια. Τον
βγάζεις στον δρόμο, για να παλέψει. Στο δρόμο αδέρφια μου, στο δρόμο!
Συγνώμη. Παρασύρομαι καμιά φορά νιώθοντας τις λαϊκές μου καταβολές να
παλεύουν να εκφραστούν στις σκληρές αυτές μέρες που βιώνουμε. Επανέρχομαι
αυτεπάγγελτα στην τάξη (όχι ότι δεν έχω δίκιο, απλά δεν είναι της παρούσης), και
συνεχίζω.
Το να ψάχνεις έναν άνθρωπο που έχεις να δεις χρόνια ανάμεσα σε αμέτρητο κόσμο,
και μάλιστα νύχτα, είναι όσο να πεις ολίγον τι δύσκολο. Αλλά, εξαιτίας ενός άλλου νόμου
που ψηφίστηκε πολλά χρόνια πριν, εκείνου του Μέρφυ, όσο άσχημα κι αν είναι τα
πράγματα, πάντα μπορούν να γίνουν χειρότερα. Βέβαια αν οι πρόγονοί μας είχαν κάνει
μια παρόμοια συγκέντρωση και τότε, ίσως τώρα να μην κλαίγαμε. Ντέφι να γίνει.
Έτσι στα εμπόδια του αμέτρητου κόσμου και του χαμηλού φωτός, ήρθε μέσα σε λίγα
δευτερόλεπτα να προστεθεί και ένα ακόμα: ο πανικός. Γιατί; Γιατί δε μας έφταναν όλα,
έγινε και σεισμός. Όλα δεξιά που λένε; Αυτό.
Για τον σεισμό δεν λέω περισσότερα επίτηδες, όχι σαν κατά λάθος. Θα πρέπει να
ομολογήσω ότι αν τρέμω ένα πράγμα, αυτό είναι ο σεισμός. Που πάει να πει, ότι οι
αντιδράσεις μου κάθε φορά που η γη θέλει να φτιάξει φραπέ, δεν είναι και πολύ
κολακευτικές για την κοσμική εικόνα μου. Εξ ου και δεν επεκτείνομαι. Άλλωστε, ο έξω απ’
εδώ ήταν μόνο μικρής διαρκείας και εντάσεως (άλλο κακό να μη μας βρει, στα όρη στ’
άγρια βουνά, κ.ο.κ.). Χώρια που το κούνημα συνοδεύτηκε κι από μια διακοπή ρεύματος,
αλλά ευτυχώς σε τέτοιες περιστάσεις οι μικροπωλητές στιγμιαίου φαγητού εργάζονται με
γεννήτριες, οπότε πέρασε και δεν ακούμπησε.
Αφού λοιπόν συνήλθα και άρχισα πάλι να αναπνέω με ρυθμό που θύμιζε τον
κανονικό, και μόλις η Μαριάννα είχε αρχίσει να συνέρχεται από το νευρικό γέλιο που της
προκάλεσαν οι παραστατικές αντιδράσεις μου, άρχισα πάλι να την πρήζω… εεε… να
μοιράζομαι μαζί της τις σκέψεις μου για τον άντρα της ζωής μου.
Για κάποιον αδιευκρίνιστο λόγο, αυτή τη φορά το πίστευα βαθειά μέσα μου. Θα ήταν
εκεί, θα τον έβλεπα, θα του μιλούσα! Έστω κι αν έπρεπε να ανεβοκατέβω την πλατεία
9_
Οκτώ ιστορίες για μια πλατεία

δεκάδες φορές, έστω κι αν έπρεπε να κάνω σινιάλο απ’ την ταράτσα της Βουλής, ακόμη κι
αν έπρεπε να σκεφτώ το πιο απίστευτο σχέδιο για να τον εντοπίσω.
Κι έτσι απλά, όπως έρχονται συνήθως οι μεγάλες ιδέες, μου ήρθε η μεγαλειώδης
αναλαμπή. Μία έκκληση από το κεντρικό μεγάφωνο της συγκέντρωσης. Αυτό ήταν! Αν
ήταν εδώ, αυτός ήταν ο πιο εύκολος, και ίσως ο μοναδικός, με πιθανότητες επιτυχίας,
τρόπος να τον εντοπίσω.
Αλλά, τι να πω στο μεγάφωνο; «Παρακαλείται η περασμένη μου αγάπη να έρθει αμέσως δίπλα
απ’ τον τσολιά;». Ε, δε λέγεται. Τι, τι, έπρεπε κάτι να σκεφτώ. Να πω να φωνάξουν πως
βρέθηκε η ταυτότητά του; Θα ψαχτεί και θα καταλάβει πως είναι πάνω του, θα το
θεωρήσει σύμπτωση. Να πω πως με κλείνει το αμάξι του και να έρθει να το τραβήξει;
Συγκεντρώσου, δεν είμαστε σε γλέντι γάμου. Ώσπου, το βρήκα!
Χωρίς να αποκαλύψω τους σκοπούς μου, πήρα την σκληρόπετση φίλη μου απ’ το χέρι
και σπρωχτήκαμε μαζί προς την καρδιά της συγκέντρωσης. Στο μεταξύ, η δική μου καρδιά
χτυπούσε αλύπητα, σαν να ήθελε να δραπετεύσει απ’ το αγαλματένιο κορμί μου για να
μην παρευρίσκεται στη γεμάτη ένταση σκηνή που θα ακολουθούσε. Ή σαν να ήθελε να
μου δώσει εκείνη τον ρυθμό, να με κάνει να τρέξω ακόμα πιο γρήγορα για να θέσω σε
εφαρμογή το σχέδιό μου, πριν προλάβω να αλλάξω γνώμη. Της λέω «καρδιά μου, πού με
πας;». Μου λέει «σ’ εκείνον π’ αγαπάς». Α, εντάξει, απάντησα ευγενικά και κατευθυνθήκαμε
παρέα προς τον προορισμό μας.
Το ύφος μου πρέπει να ήταν πολύ αξιολύπητο, γιατί μόλις με είδε ο τύπος που
κρατούσε το μεγάφωνο να τον πλησιάζω, με ρώτησε όλο αγωνία αν μου συνέβαινε κάτι.
Φυσικά και μου συνέβαινε. Είχα καταπιεί τη γλώσσα μου και είχα γίνει κάτασπρη ωσάν το
λευκό πανί του σινεμά. Η ιδέα που πριν λίγο μου είχε φανεί μεγαλοφυής, τώρα είχε
σβηστεί απ’ το μυαλό μου λες και ένα αόρατο χέρι έκανε φορμάτ στον σκληρό μου δίσκο
με μια μαγική κίνηση. Τίποτα. Κενό. Δεν είχα την παραμικρή υποψία για το τι θα
μπορούσε να ήταν αυτό που θα μπορούσα να πω ή να κάνω για να μαγνητίσω το θύμα
μου. Ω, Θεοί, πώς σας αρέσει να παίζετε με τις αδυναμίες των θνητών…
Δεν ξέρω πόση ώρα έμεινα κοκκαλωμένη μπροστά στον άνθρωπο με το μεγάφωνο.
Ξέρω ότι αν δεν με τραβούσε η Μαριάννα απ’ το μανίκι, μάλλον θα έμενα παγωμένη κι
10_
12/12/12

εγώ δεν ξέρω πόση ώρα ακόμη. Και έτσι, μ’ αυτή της την απότομη κίνηση, σαν να ξύπνησα
απ’ τον λήθαργο και θυμήθηκα τι έπρεπε να κάνω.
Πλησίασα προς το αγόρι που κρατούσε το γιγαντίων διαστάσεων μικρόφωνο, και του
είπα αποφασισμένα: «Παιδιά, αν δε σας πειράζει, θέλω να απευθύνω ένα προσωπικό μήνυμα». Τα
παιδιά προσπάθησαν να μου εξηγήσουν ήρεμα κι ωραία ότι αν αρχίσουμε τα προσωπικά
μηνύματα θα το κάνουμε ραδιοφωνική εκπομπή του ‘90, κι εγώ προσπάθησα να εξηγήσω
στα παιδιά το ντέρτι μου το αγιάτρευτο. Δεν ξέρω πόση ώρα μπορεί να πήρε η όλη
στιχομυθία, γιατί επικρατούσε και ο προαναφερθείς πανικός. Άλλοι να φωνάζουν
συνθήματα, άλλοι να κάνουν προβλέψεις για μεγαλύτερο σεισμό (βάι βάι μάναμ’), οι
δυνάμεις καταστολής (σιγά μην μπω μπάτσοι, έχω αγωγή εγώ) να προσπαθούν να
συντονίσουν την κατάσταση, ένας χαμός κανονικός.
Ξαφνικά, ξανανιώθω ένα τράβηγμα στο μανίκι. Λίγο τα νεύρα μου από το ναυάγιο
της απόπειράς μου, λίγο οι συνθήκες, γυρίζω νευριασμένη να ξεσπάσω δικαιωματικά
επάνω στην βαριόμοιρη φίλη μου. Η έκπληξή μου όταν αντί γι’ αυτήν, αντίκρισα Αυτόν,
είναι κάτι που παρά τις αναμφισβήτητες λογοτεχνικές μου ικανότητες, δεν μπορώ να
περιγράψω.
Αυτός! Εκεί, δίπλα μου! Ήταν εκεί, λίγα μέτρα πιο πέρα, και θέλησε να δει γιατί είχε
σταματήσει εδώ και λίγη ώρα το μεγάφωνο να δίνει την γραμμή για τα συνθήματα.
Ε, την άτιμη τη φωνή, δε μου λέει τώρα και τα νούμερα του Λόττο…
11_
Οκτώ ιστορίες για μια πλατεία

Η Κατερίνα Θεριουδάκη γεννήθηκε ένα σημαδιακό φθινόπωρο του
1977 στη Θεσσαλονίκη, όπου και κατοικοεδρεύει διακριτικά μέχρι
σήμερα - για αύριο κανείς δεν ξέρει. Μη γνωρίζοντας τι ήθελε να γίνει
όταν μεγαλώσει, σπούδασε ξένες γλώσσες και ασχολήθηκε
επαγγελματικά με διάφορα. Σήμερα εργάζεται σε μια πολυεθνική –
κανείς δεν είναι τέλειος. Το γεγονός ότι δεν μπορούσε ποτέ να αφήσει
καν ένα σημείωμα της προκοπής χωρίς να εκδηλωθούν τα
συμπτώματα αυτής της περίεργης αρρώστιας που κάνει κάποιους ανθρώπους να πιάνουν μολύβι και να μην
μπορούν να το εγκαταλείψουν, γρήγορα την οδήγησε σε περίεργα μονοπάτια. Η δημοσίευση χιουμοριστικών
άρθρων σε διάφορα μέσα, καθώς και ένα σενάριο για stand up comedy, ένα θεατρικό έργο, ένα χιουμοριστικό
μυθιστόρημα βαραίνουν μεταξύ άλλων το ενεργητικό της. Παράλληλα, η στιχουργική τέχνη επίσης έχει αρχίσει
δειλά – δειλά να καμαρώνει για άλλη μια φέρελπι δημιουργό.
12_
12/12/12

Ελένη Κοφτερού
Η τελευταία διαμαρτυρία
ΙΛΙΑΔΕΣ ΔΙΑΔΗΛΩΤΕΣ, ΔΗΜΟΣΙΟΓΡΑΦΟΙ, ΦΩΤΟΓΡΑΦΟΙ, παραταγμένοι έτοιμοι να επέμβουν,
αστυνομικοί, προβοκάτορες, μικροπωλητές γρήγορου φαγητού, περιστασιακοί
έμποροι κόκκινων και γαλανόλευκων συμβόλων , αξιαγάπητα σκυλιά, και πολλοί
μετανάστες μοιράζονταν το ζωτικό χώρο της πλατείας Συντάγματος. Ο έντονος φωτισμός
διευκόλυνε την παρακολούθηση της συγκέντρωσης απ’ τις κάμερες.
Χ
Από τις 8.30 που έφτασε στην πλατεία η Μαρία είναι θλιμμένη. Πονά για την
εξαθλίωση και τη φτώχεια, για την κυριαρχία του φόβου. Παρόλα αυτά δε θέλει να
παραδεχτεί ότι ξεπουλήθηκαν όλα. Ότι άδικα βασανίστηκαν και πέθαναν άνθρωποι που
πίστεψαν στην ελευθερία, την ισότητα , τη δικαιοσύνη.
«Κανένας αγώνας δεν πάει χαμένος, παρά μόνο αυτός που δεν έγινε», αυτό πίστευε και μ’ αυτό
πορευόταν μέχρι σήμερα.
Το έντονο τράνταγμα που ακολούθησε έναν απόκοσμο δυνατό βόμβο προερχόμενο
από τα σωθικά της πλατείας την απέσπασε βίαια απ’ τις μελαγχολικές της σκέψεις. Οι
μέχρι πρότινος φωνές διαμαρτυρίας και αγανάκτησης, ενώθηκαν σε μια λέξη που δεν
ήταν πλέον σύνθημα αλλά διαπίστωση: Σ ε ι σ μ ό ς! Ακολούθησε ο αναμενόμενος πανικός
με κραυγές, παιδικά κλάματα, εκκλήσεις προς το Θεό. «Νά ‘το πάλι το “θ”» σκέφτηκε
θλιμμένα. Είχε πρόβλημα με το θήτα η Μαρία…
“Θρόμβωση” αποφάνθηκαν οι γιατροί για τον ξαφνικό θάνατο του αγαπημένου της στο Παρίσι,
λίγο πριν τη μεταπολίτευση… Κι από τότε φοβάται, σχεδόν μισεί τις λέξεις από θήτα που ζουν σε
φιλοσοφικά και ιατρικά βιβλία: Θεός, Θάνατος, Θυσία, Θέλω, Θαύμα, Θάρρος κι ακόμη θυρεοειδής,
θυμός, θρόμβωση.
Τα επόμενα δευτερόλεπτα λες και κάποιος κατέβασε το διακόπτη, έσβησαν όλα τα
φώτα. Ο σεισμός προκάλεσε βλάβη στην κεντρική παροχή της πλατείας και η συσκότιση
εκτεινόταν σε μεγάλη απόσταση.
13_
Οκτώ ιστορίες για μια πλατεία

Όχι, τον σεισμό δεν τον φοβήθηκε. Είχε ζήσει αρκετούς στο δυάρι της, στον τέταρτο
όροφο μιας παλιάς πολυκατοικίας στην Κυψέλη. Τώρα που ήταν έξω θα φοβόταν; Το
σκοτάδι όμως δεν το άντεχε. Πέρα από καθαρό φόβο, της προκαλούσε και μια μορφή
δύσπνοιας, ένα πνίξιμο. Ήταν εικονοποιημένο στους εφιάλτες της το σκοτάδι. Αν και
κοιμόταν πάντα μ’ ένα μικρό φως αναμμένο, την κυνηγούσε σα γλιστερή νυχτερίδα που
έπεφτε στο πρόσωπό της κι άλλοτε με την αποκρουστική μορφή υπερφυσικού αρουραίου.
Στις συνεδρίες που έκανε με τον ψυχίατρο, το θέμα αναλύθηκε απ’ όλες τις πλευρές. Έφτασε στο
στάδιο της εξοικείωσης, θα μπορούσε κανείς να πει ότι τον συμπάθησε το φόβο της, -όχι το σκοτάδι,
αυτό ποτέ!- αλλά όταν πλησίαζε στο στάδιο της εξάλειψης του, η Μαρία αρνήθηκε να το κάνει.
Συνειδητοποίησε ότι δεν ήθελε ν’ απαρνηθεί αυτόν τον συγκεκριμένο φόβο. Ήταν η ιστορία της. Κάτι
σαν τους φακέλους των αγωνιστών που κάηκαν στα πλαίσια «της άρσης των συνεπειών του
εμφυλίου πολέμου!» Γι’ αυτήν που είχε γεννηθεί στις φυλακές Αβέρωφ κι έμεινε εκεί μέχρι τα έξι
της χρόνια, ο φόβος του σκοταδιού αντιπροσώπευε τον αγώνα της μάνας της και των άλλων
έγκλειστων γυναικών, τα πρώτα της νανουρίσματα στο κελί, τότε που ξόρκιζαν όλες μαζί το σκοτάδι
και τον σκοταδισμό που τους είχε βίαια επιβληθεί.
Έτσι διέκοψε τις συνεδρίες κι έμαθε να κοιμάται αγκαλιά με το φόβο της.
Χρησιμοποιεί και την τελευταία ικμάδα της για ν’ αποτρέψει τον πανικό. Ακουμπά
αυθόρμητα τ' αυτιά της και χαϊδεύει τα μικρά μαργαριταρένια σκουλαρίκια για να
επικοινωνήσει μαζί του.
Συμπυκνωμένες νιφάδες χιονιού. Έτσι τ' αποκαλούσε. Μερικές φορές νόμιζε ότι αν έβρισκε ένα
δυνατό μικροσκόπιο θα διέκρινε τις με μαγική μέθοδο στερεοποιημένες νιφάδες που δέθηκαν σε
χρυσή βάση κι ας ήξερε ότι ήταν απλά μαργαριτάρια, αγορασμένα μάλιστα από επαρχιακό
κοσμηματοπωλείο.
Το μοναδικό και λατρεμένο δώρο του. Της τα χάρισε στη δεύτερη κρυφή συνάντησή τους. «Για να
γίνουν τα παγωμένα χρόνια μας, μαργαριταρένιες στιγμές» της είχε πει. Και μετά: «Μην τα φοράς
ακόμη θέλω να φιλώ τ’ αυτιά σου». Κι από τότε δεν τα έβγαλε απ’ τους μικρούς λοβούς της, παρά
μόνο στις ελάχιστες συναντήσεις τους και για όσο κρατούσε το αγκάλιασμά τους.»
Τα φορούσε συνέχεια, ακόμη και στις ανακρίσεις, στο κρατητήριο, στη φυλακή. Το ‘72
θυμάται, ένας αστυνομικός της τα έβγαλε τραβώντας τα βάναυσα, σκίζοντας και τους δυο
14_
12/12/12

λοβούς της. Δυο ανοιχτές πληγές της άφησε, αλλά αυτό που την έκαιγε, ήταν μήπως χάσει
τα σκουλαρίκια. Ευτυχώς, όταν αφέθηκε ελεύθερη της τα επέστρεψαν σ’ ένα σακουλάκι
λερωμένα με στεγνό αίμα. Μετά από κάποιο διάστημα επουλώθηκαν οι πληγές, αλλά τα
σκουλαρίκια ήταν αδύνατο να σταθούν. Έπεφταν. Τρύπησε τ’ αυτιά της λίγο πιο πάνω για
να ξαναφορέσει τ’ αστέρια του έρωτά της. Κι ήταν τόσο τρυφερή αυτή η δυσαρμονία
πληγής και κοσμήματος!
«Σε κουβαλώ μέσα μου» έγραφε το μοναδικό σημείωμα που της έφερε ένας σύνδεσμος μετά τη
διαφυγή του στη Γαλλία κι αυτή ήξερε ότι αυτό σημαίνει: «Να με περιμένεις, θα γυρίσω κοντά σου
και τα σκουλαρίκια δεν θα είναι πια από χιόνι, αλλά από φεγγαρόσκονη». Από μικρή ήταν κάπως
φεγγαροχτυπημένη η Μαρία, αλλά πολύ αποφασιστική και προσγειωμένη στους κοινωνικούς
αγώνες. Αυτή η αντίφαση της χάριζε μια σπάνια λάμψη.
Το σκοτάδι, το κρύο και ο φόβος της φέρνουν ζαλάδα. Σφίγγει το μάλλινο κασκόλ
πάνω της κι αυτή η κίνηση της δίνει μερικές ανάσες ζωής.
Αχ, πόσο το αγαπούσε αυτό το κασκόλ! Με πόση φροντίδα το έπλενε, και το άπλωνε
πάνω σε πετσέτα για να στεγνώσει. «Δεν είναι τυχαίο ότι δε θυμόμαστε καμιά άλλη καθηγήτρια!»
της είχαν πει με ειλικρινή αγάπη οι δέκα μαθητές της που οργάνωσαν τη συνάντησή τους,
πριν οχτώ χρόνια.. Με μια γρήγορη θεατρική κίνηση, η Αθηνά το πειραχτήρι, αυτή που
έκανε διδακτορικό για τις γυναικείες φυλακές Αβέρωφ , της πέρασε το κασκόλ στο λαιμό.
Τα δάκρυά της κύλησαν ρυάκι στις ρυτίδες της κι εξατμίστηκαν στα γέλια που έκανε με τα
παιδιά.
Τη μετρούσε στις ευτυχισμένες ώρες της αυτή τη συνάντηση. Δεν πειράζει που δεν
επαναλήφθηκε, παρά τις διαβεβαιώσεις τους. Η Μαρία ήξερε καλά ότι δεν προλάβαιναν,
ότι οι επιθυμίες τους ήταν σε άλλο κουτάκι φυλαγμένες, δε χωρούσαν στην ατζέντα της
καθημερινότητας.
Μα και για το παλτό της είχε πολύ τρυφερά αισθήματα. Ήταν αγορασμένο το ‘81 λίγο μετά τις
εκλογές, χρονική συγκυρία που της έδινε την αφορμή για γλυκόπικρα χιουμοριστικά σχόλια με
πολιτικές αναφορές: «Δεν παλιώνει γιατί κρατά δροσερό πάνω του τον αέρα της αλλαγής!», για ν’
ακούσει την καυστική απάντηση της Ρόζας, παλιάς συντρόφισσας και φίλης της: « Ώρες - ώρες δεν
15_
Οκτώ ιστορίες για μια πλατεία

σε καταλαβαίνω! Εσύ που έφαγες με το κουτάλι τις φυλακές κι άντεξες βασανιστήρια να συγκινείσαι
με την ποιότητα ενός παλτό, σαν κακομαθημένη αστή!».
«Είναι βιοχημικό το θέμα» της απαντούσε. «Η ασχήμια στάζει θλίψη στον οργανισμό μου.
Αλίμονο αν αγωνιστήκαμε για έναν καλύτερο κόσμο κι όχι ομορφότερο!..» Η Ρόζα σταματούσε εκεί
την κουβέντα, αφού θαύμαζε την καλοσύνη, την ευγένειά και το υψηλό αισθητικό της κριτήριο. Η
Μαρία ήξερε ότι κι άλλοι σύντροφοί της τη θεωρούσαν βαρεμένη, αλλά δεν την πείραζε καθόλου.
Αντίθετα της άρεσε πολύ.
Ήταν έτοιμη να καταρρεύσει όταν η λέξη «Β ο ή θ ε ι α!» γεννήθηκε απ’ τα χείλη της. Το
αδύναμο αυτό κάλεσμα, είχε αποδέκτη τ’ αυτιά του εικοσιπεντάχρονου Στέφανου,
άνεργου ζωγράφου που εκείνη τη στιγμή βρισκόταν ακριβώς δίπλα της.
Λίγο πριν τον σεισμό ήταν με τους δικούς του μπροστά στη Βουλή. Πετούσαν πέτρες
στους αστυνομικούς σε αδέξιες εξορμήσεις για να σπάσουν τον κλοιό κι αμέσως μετά
οπισθοχωρούσαν όταν εκείνοι απαντούσαν με δακρυγόνα. Του είχε φανεί παράξενο που
δεν τους έριξαν δακρυγόνα απόψε. Η φωνή του είχε κλείσει και πονούσε το κεφάλι του
απ’ την ένταση. Αμέσως μετά τον σεισμό χάθηκε με τους άλλους.
Η πρώτη αντίδρασή του όταν άκουσε τη λέξη από “β” ήταν να προσποιηθεί πως δεν
την άκουσε. Σάμπως αυτόν τον άκουγε κανείς τόσα χρόνια όταν ούρλιαζε αυτή τη λέξη,
ακόμη κι όταν δεν έβγαινε ήχος απ’ τα χείλη του; Προσπαθεί ν’ αδιαφορήσει αλλά δεν
μπορεί. Από τότε που θυμάται τον εαυτό του είναι οργισμένος αλλά ποτέ αδιάφορος.
«Τι πάθατε;» τη ρωτά κάπως ενοχλημένος αφού η οργή του στρέφεται και στους
ηλικιωμένους. Στη γενιά που χαντάκωσε τη δική του και τις επόμενες γενιές.
«Φοβάμαι το σκοτάδι» του απαντά εκείνη με παιδική αθωότητα.
«Φροντίστε να το συνηθίσετε γιατί όλα σκοτάδι θα είναι από δω και πέρα. Η ζωή μας θα είναι
σκοτάδι!» ξεσπά με ειρωνική αυθάδεια στην άγνωστη γυναίκα λες κι αυτή οργάνωσε την
οικονομική εξαθλίωση των λαών, αυτή πέταξε τους φτωχούς αυτού του κόσμου στα νύχια
των χρηματιστών!
Το μετανιώνει γρήγορα αφού δεν είναι στη φύση του η σκληρότητα κι η ειρωνεία κι ας
το κρύβει σχεδόν απ’ όλους.
16_
12/12/12

Κάνει ένα βήμα προς το μέρος της κι ακούει τον εαυτό του : «Μη φοβάστε, κρατήστε το
χέρι μου…»
Η Μαρία σχεδόν ξέπνοη του δίνει το χέρι της κι αυτός το σφίγγει στο δικό του. Δυο
παγωμένα απ’ το κρύο χέρια, δυο αφυδατωμένες παλάμες –απ’ του χρόνου το μαστίγωμα
η μια κι απ’ τη συνεχή επαφή με τα χρώματα η άλλη-αγγίζονται κι αγκαλιάζονται σφιχτά
σε πείσμα του ατομικού και συλλογικού φόβου που φουντώνει στην πλατεία. Η θέρμη της
επαφής ηρεμεί κάπως τη Μαρία και ξαναβρίσκει σ’ ένα βαθμό την αυτοκυριαρχία της. Με
το άλλο, ελεύθερο χέρι του, ο Στέφανος χρησιμοποιεί το κινητό του σα φακό για να
μπορέσουν να προχωρήσουν και φωτίζει για λίγα δευτερόλεπτα το πρόσωπό της. Μένει
άναυδος!
«Εσείς!» φωνάζει με τρεμάμενη απ’ τη συγκίνηση φωνή. «Είστε η κ Μαρία Κ. η
φιλόλογος;»
Σαστισμένη δεν καταλαβαίνει και πολλά. «Ναι!» του απαντά αυθόρμητα «εγώ είμαι...»
O Στέφανος αγκαλιάζει και τα δυο της χέρια, τα φέρνει στα χείλη του και τα φιλά
ευλαβικά. Τα κρατά εκεί για ώρα ακουμπώντας πάνω τους την ανάσα του σιωπηλά, ενώ
ζεστά δάκρυα ξεπλένουν τα μάτια του μετά από χρόνια. Εκείνη δεν αντιδρά. Ανακαλύπτει
έκπληκτη ότι δε θέλει να τραβήξει τα χέρια της. Πόσα χρόνια είχε να νιώσει ένα τέτοιο
άγγιγμα που μόνο για καθαρή αγάπη μπορεί να ψιθυρίσει, χωρίς τις ετικέτες του
ερωτικού, του μητρικού, ή του θεραπευτικού. Όχι, δεν είναι τίποτε απ’ αυτά. Είναι
αληθινή- απ’ αυτές που αν είσαι τυχερός συναντάς κάποτε στη ζωή σου- έκφραση άδολης,
χωρίς ανταλλάγματα, συναλλαγή ή προσδοκίες εκδήλωση αγάπης.
Εκείνη τη στιγμή η Μαρία ξεπέρασε στα εξήντα οχτώ της χρόνια το φόβο της για το
σκοτάδι. Σε μισή ώρα η βλάβη αποκαταστάθηκε. Ο κόσμος φώναζε συνθήματα σχεδόν όλη
τη νύχτα. Ο εξοντωτικός για τους αδύναμους κρίκους του συστήματος προϋπολογισμός
τελικά ψηφίστηκε από τους βουλευτές της Κυβέρνησης Συνασπισμού. Γίνανε επεισόδια,
τραυματισμοί και συλλήψεις.
Όταν ο Στέφανος έβγαλε το σκούφο του, η Μαρία αναγνώρισε τον παλιό μαθητή της.
Τον είχε μόνο μια χρονιά γιατί άλλαξε σχολείο. Ήταν απ’ τα παιδιά που δε λησμονούνται
17_
Οκτώ ιστορίες για μια πλατεία

όσα σχολεία κι αν αλλάξεις. Μοναχικός και θλιμμένος, ζούσε με τη γιαγιά του- για τους
γονείς του δεν ήξερε κανείς τίποτε- και ξεχώριζε εξαιτίας της ευφυΐας του και μιας σπάνιας
καλοσύνης που δύσκολα συγχωρείται από συμμαθητές και καθηγητές. Έψαχναν ευκαιρία
να τον διώξουν και τον κατηγόρησαν για προτροπή σε καταλήψεις. Η Μαρία ήταν η μόνη
απ’ τον Σύλλογο καθηγητών που δεν ψήφισε την αποβολή του.
Φυσικά δεν έμαθε ποτέ ότι αυτή ήταν η μοναδική καθηγήτρια που αγάπησε και χάρη σ’ αυτήν
δούλεψε σκληρά για να μπει στη Σχολή Καλών Τεχνών, ότι δεν είχε περάσει ούτε μια μέρα από τότε
που έφυγε απ’ το σχολείο χωρίς να σκεφτεί την εικόνα της, δίχως να θυμηθεί τα λόγια της για την
τέχνη και την ομορφιά. Κι όταν πριν από έξι μήνες τον απέλυσαν απ’ τη δουλειά του, αυτήν
σκέφτηκε για να πάρει κουράγιο. Τότε κατάλαβε γιατί αυτή η γυναίκα βρέθηκε δίπλα του.«Κανένας
αγώνας δεν πάει χαμένος. Μόνο αυτός που δεν έγινε». Θυμήθηκε τα λόγια που τους έλεγε μέσα στην
τάξη: «Ποτέ μην απογοητεύεστε απ’ τους ανθρώπους ακόμη κι αν είναι γκρίζοι και σκοτεινοί. Κάπου
κρυμμένο θα βρείτε το φως τους και τότε θα μιλήσουν τα χρώματα…»
Η Μαρία κρυολόγησε άσχημα εκείνη τη νύχτα κι έμεινε στο κρεβάτι για δέκα ημέρες.
Τη φρόντισε ο Στέφανος ο οποίος έζησε μαζί της όλα τα επόμενα χρόνια μέχρι το τέλος της
ζωής της. Στη γειτονιά είχε βγει η φήμη ότι η Μαρία αποφάσισε στα γεράματα να
διασκεδάσει με νεαρούς. Πολλά βράδια όταν αυτός της έδειχνε κάποιο σχέδιο ή ζωγραφιά
του, αυτό το επαναλάμβαναν σαν ανέκδοτο και γελούσαν με την ψυχή τους.
18_
12/12/12

Η Ελένη Κοφτερού είναι γεωπόνος. Γεννήθηκε στην Αριδαία Πέλλας.
Μεγάλωσε και σπούδασε στη Θεσσαλονίκη, ενώ τώρα ζει και εργάζεται
στην Καλαμάτα. Κείμενά της έχουν δημοσιευτεί στο διαδίκτυο καθώς
και στο ηλεκτρονικό περιοδικό “Λογοτεχνικό Μπιστρό της Στέλλας”.
Την περυσινή χρονιά συμμετείχε με το διήγημά της: ‘Η Αποκλειστική’
στην ηλεκτρονική συλλογή διηγημάτων: «Δήγμα Γραφής» - Μια
ντουζίνα και τρία διηγήματα.
19_
Οκτώ ιστορίες για μια πλατεία

Στέφανος Λίβος
Μες στο σκοτάδι κρύβεται το φως
ΑΝ ΝΑ ΤΟ ‘ΧΩ ΤΑΜΑ, ΠΗΓΑΙΝΩ ΚΑΘΕ ΠΡΩΙ ΣΤΟ ΠΟΛΥΤΕΧΝΕΙΟ. Βρέχει χιονίζει, πάω και
επισκέπτομαι τον τάφο του Κανέλου, του μέντορα του Λουκάνικου, που ήταν ο
δικός μου μέντορας. Όπως πάνε οι άνθρωποι και αποδίδουν τιμές στους τάφους των
προγόνων τους, έτσι πάμε κι εμείς.
Σ
Χρωστάω πολλά στο Λουκάνικο. Τι πολλά… Τα πάντα. Έχασα τη μάνα μου νωρίς, απ’
όταν ήμουν κουτάβι. Την πάτησε ένα αμάξι στην Πανεπιστημίου και ούτε που σταμάτησε
για να την μαζέψει. Εντάξει, εδώ, θα μου πεις, πατάνε ανθρώπους και δεν σταματάνε.
Άτιμη φάρα οι άνθρωποι.
Έτσι, έγινα αδέσποτο και άρχισα να γυρίζω από ‘δω κι από ‘κει, ψάχνοντας για
φαγητό, με την κρυφή ελπίδα ότι κάποιος άνθρωπος θα βρεθεί και για μένα, να μου δώσει
ένα σπιτικό. Δεν βρέθηκε. Βρέθηκε όμως ο Λουκάνικος. Με βρήκε έξω από το «Θανάση»,
να περιμένω να μου πετάξουν κάνα κομμάτι κεμπάμπ.
«Έλα εδώ», μου είπε. «Μην αφήνεις τους ανθρώπους να νομίζουν ότι έχεις την ανάγκη
τους. Θα σε πάω εγώ αλλού.»
Με πήγε στους φίλους του. Σε μια γειτονιά που του έβγαζαν φαγητό γιατί τον
θεωρούσαν μάγκα και όχι αδέσποτο. Κι ήταν μάγκας. Δεν ήθελε να βλέπει σκυλιά να
παρακαλάνε για ένα ξεροκόμματο. Γι’ αυτό με μάζεψε. Γι’ αυτό με πήγε εκεί που πήγαινε
και ο ίδιος. Γι’ αυτό μοιράστηκε το φαγητό του μαζί μου. Με τον καιρό, έγινε ο δάσκαλός
μου. Με μάθαινε πώς να επιβιώνω στην Αθήνα με αξιοπρέπεια. Πώς να μην έχω αφεντικά
πάνω απ’ το κεφάλι μου. Μου μιλούσε για την ελευθερία και τον αλληλοσεβασμό.
Αργότερα, κατάλαβα ότι έψαχνε το διάδοχό του. Απ’ όταν έγινε γνωστός σε περιοδικά
και εφημερίδες, και του έκαναν αφιερώματα σε όλο τον κόσμο, είχε αρχίσει να φοβάται
ότι κάτι κακό θα του συμβεί. Ότι κάποιος θα του στερήσει την ελευθερία του, ότι κάποιος
φιλόζωος θα τον μαζέψει για το καλό του. Τελικά, κανείς δεν τον μάζεψε. Παρέμεινε
20_
12/12/12

ελεύθερος, μέχρι που τον βρήκε μια κρότου – λάμψης, και από κακή του τύχη, όπως πήγε
να ξεφύγει, τον βρήκε και το κύμα μιας μολότοφ. Άρπαξε φωτιά και άρχισε να τρέχει, και
όπως έτρεχε, άρχισε να τρέχει και η ψυχή του, για να τον προλάβει. Δεν τον πρόλαβε
τελικά. Έσβησε ο Λουκάνικος, πριν του σβήσει τη φωτιά ένας ΜΑΤατζής.
Τέλος πάντων, τι τα θυμήθηκα κι αυτά τώρα; 6 μήνες πάνε ακριβώς, αλλά όποτε
έρχομαι στο Σύνταγμα, είναι σαν να τα ξαναβλέπω μπροστά μου. Να, εκεί έγινε, στο
πεζοδρόμιο μπροστά από τον Άγνωστο Στρατιώτη. Μια τέτοια νύχτα όπως η σημερινή.
Διαδήλωση και φωνές. Συνθήματα και κόντρα συνθήματα. Και οι ΜΑΤατζήδες να κοιτάνε
παρατεταγμένοι. Κοπρίτες που καμώνονται τα λυκόσκυλα. Περιμένουν την
αναμπουμπούλα για να δαγκώσουν. Όπως είχαν κάνει κι εκείνο το βράδυ. Μήπως και
σήμερα δε θα κάνουνε τα ίδια;
Πάω εγώ, τους γαυγίζω, περνάω ανάμεσά τους, ξαπλώνω δίπλα τους. Έτσι με έμαθε ο
Λουκάνικος να κάνω. «Θα γελάσεις όταν τους μυρίσεις. Θα καταλάβεις πόσο πολύ
φοβούνται», μου έλεγε. Είχε δίκιο. Δυο τρεις είναι αυτοί που δεν φοβούνται. Οι άλλοι
είναι έτοιμοι να το βάλουν στα πόδια. Έτσι και τους φωνάξεις τρέχα, ούτε εγώ δε θα τους
φτάνω, που είμαι και κόκερ σπάνιελ.
Ωπ.. τι είναι αυτό; Κάτι ακούω. Έρχεται από το έδαφος. Από πολύ χαμηλά. Σαν βουή
ακούγεται. Κι όλο δυναμώνει. Αρχίζω να γαυγίζω δυνατά. Δεν ξέρω για τι ακριβώς, αλλά
καλού κακού γαυγίζω. Με κοιτάνε όλοι, αλλά δεν με παίρνουν στα σοβαρά. Μόνο
σκύβουν και μου χαμογελούν.
Να ‘το, έρχεται στην επιφάνεια.
Η λέξη σεισμός μεταφέρεται από στόμα σε στόμα, και όσο κρατάει το ταρακούνημα,
τόσο αυξάνεται η ένταση των φωνών. Αρχίζουν να τρέχουν πανικόβλητοι οι άνθρωποι.
Μόνο οι ΜΑΤατζήδες στέκονται ακόμα ακίνητοι. Σείεται η γη σαν να γλίστρησε απ’ του
Άτλαντα τα χέρια και να την έπιασε τελευταία στιγμή.
Ωπ. Σκοτάδι. Τι έγινε; Γιατί σβήσανε τα φώτα; Και γιατί δεν ακούγεται τίποτα; Καλά το
φως, αλλά ποιος έκλεισε τον ήχο; Αυτοί που έτρεχαν πανικόβλητοι σταμάτησαν και ούτε
που κουνιούνται. Δε μιλάνε καν. Τι ησυχία είναι αυτή;
21_
Οκτώ ιστορίες για μια πλατεία

Προσπαθώ να διακρίνω τι γίνεται στο σκοτάδι. Ο κόσμος αρχίζει πάλι και βρίσκει τη
μιλιά του. Τώρα όμως ψιθυρίζει, δεν φωνάζει. Μέσα στο σκοτάδι, αρχίζουν και φαίνονται
μερικές πυγολαμπίδες. Όχι. Αναπτήρες είναι. Ο κόσμος ανάβει αναπτήρες σαν να είναι
σε συναυλία. Και όσο περνάει η ώρα, βλέπω ότι ανάβουν και φωτιές. Αυτοί που είχαν μαζί
τους μολότοφ τις βγάζουν απ’ τις τσάντες και ανάβουνε μικρές φωτιές. Ο κόσμος
μαζεύεται γύρω τους για να ζεσταθεί.
Ένας ΜΑΤατζής πλησιάζει δειλά δειλά με έναν μικρό πυροσβεστήρα και τον
προσφέρει σε έναν αναρχικό που μόλις έχει ανάψει μια φωτιά. Για να μη γίνει καμιά στραβή
και πιάσετε φωτιά.
Ο μαυροφορεμένος νεαρός με τα μούσια τον κοιτάει διεξοδικά, πριν του ψιθυρίσει Σ’
ευχαριστούμε, και, όπως πάει να φύγει ο ΜΑΤατζής, τον καλεί αν θέλει να μείνει μαζί τους.
«Ας κάνουμε μια ανακωχή για λίγο».
Ο ΜΑΤατζής ξαρματώνεται την εξάρτυσή του και κάθεται δίπλα του. Δίπλα και σε
άλλους ανθρώπους που δεν γνωρίζει, σε ανθρώπους που δεν γνωρίζονται μεταξύ τους.
Σιγά - σιγά, και οι άλλοι ΜΑΤατζήδες με πυροσβεστήρες σμίγουν με τους ανθρώπους σε
άλλες εστίες.
Αρχίζουν οι άνθρωποι να μιλάνε. Κι όπως μιλάνε, καταλαβαίνει κανείς ότι μιλάνε με
την καρδιά τους. Μέσα στο σκοτάδι, οι παρωπίδες δεν κρύβουν τίποτα. Ο ΜΑΤατζής τους
λέει πόσο δύσκολο είναι να υπακούει σε εντολές με τις οποίες διαφωνεί, πόσο εύκολα
χάνει τον έλεγχο προκειμένου να επιβληθεί και πώς παλεύει να τα βγάλει πέρα με το
μισθό του. Ο αναρχικός του λέει συγκαταβατικά ότι καταλαβαίνει πόσο εύκολα χάνεται ο
έλεγχος και ότι συμμερίζεται τις οικονομικές του δυσκολίες γιατί περνάει κι αυτός τα ίδια.
Τα ίδια λένε ουσιαστικά. Όποιος και αν μιλήσει, τα ίδια λέει.
Ο Γιώργος, που είναι άνεργος εδώ και δυο χρόνια, είπε με παράπονο και ένα δάκρυ σε
αναμονή ότι το πεντάχρονο παιδί του έχει να πιει γάλα από τότε που θήλαζε τη μάνα του.
Η Αρετή εξομολογήθηκε ότι για να βγάλει τα δίδακτρα της σχολής της αναγκάστηκε
κάποια στιγμή να κάνει βίζιτες, αλλά γρήγορα κατάλαβε ότι δεν μπορούσε να συνεχίσει,
κι έτσι παράτησε τη σχολή της και τώρα καθαρίζει σπίτια.
22_
12/12/12

Ο Μανώλης τους είπε ότι μόλις γύρισε από το εξωτερικό, παρόλο που είχε βρει εκεί μια
πολύ καλή δουλειά. Προτιμούσε να πεθάνει φτωχός στη χώρα του, παρά να πλουτίζει
μακριά από τη χώρα του που φτώχαινε.
Ο Γεράσιμος έκλαιγε γιατί φοβόταν ότι από μέρα σε μέρα θα έχανε τη μητέρα του από
καρκίνο στο πάγκρεας. Εδώ και δύο μήνες δεν είχε πάρει τα φάρμακά της γιατί ούτε το
ΙΚΑ ούτε και αυτή μπορούσαν πλέον να τα αγοράσουν.
Ο Φώτης τους είπε ότι είχε μια εταιρεία γραφιστικής, κι επειδή ήθελε να είναι
γενναιόδωρος με τους υπαλλήλους του, τους έδινε μεγαλύτερο μισθό απ’ ότι προέβλεπε ο
νόμος. Ακόμα και όταν ξεκίνησε η κρίση, τους υποσχέθηκε ότι δε θα απέλυε κανέναν,
όμως γρήγορα αναγκάστηκε να μειώσει όλους τους μισθούς προκειμένου να γίνει βιώσιμη
η επιχείρησή του. Και πάλι όμως, δεν τα κατάφερε, και αφού η αγορά είχε πεθάνει,
αναγκάστηκε να βάλει λουκέτο.
Η Ελένη, μέχρι πριν ένα χρόνο, ήταν υπάλληλος του Φώτη. Είπε στην παρέα γύρω από
τη φωτιά ότι, αφού έκλεισε η εταιρεία, προσπαθεί να πουλήσει το σπίτι της για να
πληρώσει τα χρέη της. Δεν την πείραζε πλέον αν έμενε άστεγη. Περισσότερο την
ενοχλούσε που την έπαιρναν κάθε μέρα τηλέφωνο για να της υπενθυμίσουν τα απλήρωτα
γραμμάτια και τις ακάλυπτες επιταγές.
Η Ελπίδα της είπε ότι αν τελικά έμενε άστεγη, θα μπορούσε να μείνει μαζί της για λίγο
καιρό. Έξι μήνες άστεγη η ίδια, ήξερε πλέον καλά τα κατατόπια. Το μεγάλο της μυστικό
ήταν ότι στη δουλειά της δεν γνώριζαν ότι ήταν άστεγη. Έκανε μπάνιο και έπλενε τα
ρούχα της σε έναν ξενώνα και πήγαινε στη δουλειά της σαν να μην συμβαίνει τίποτα. Και
παρόλο που είχε μισθό, αυτός ήταν πλέον τόσο χαμηλός που δεν έφτανε για να νοικιάσει
σπίτι.
Ο Ανδρέας είπε ότι το να μείνει άστεγος ήταν μέχρι εκείνη τη στιγμή ο μεγαλύτερός
του φόβος. Μέχρι εκείνη τη στιγμή, έκανε τα πάντα για να μην χάσει τη δουλειά του.
Έκανε πράγματα για τα οποία μετάνιωνε και μερικές φορές έκλαιγε, προκειμένου να μην
τον βάλουν σε διαθεσιμότητα. Ο Ανδρέας ήταν ο ΜΑΤατζής.
23_
Οκτώ ιστορίες για μια πλατεία

Ο Κώστας, ο αναρχικός, τον προέτρεψε να παραιτηθεί και να πάει να μείνει μαζί του,
μέχρι να βρει μια άλλη δουλειά. Στην έκπληξη του Ανδρέα, ο Κώστας τον αποστόμωσε
λέγοντας ότι αν δεν ήταν ικανός να μοιραστεί αυτά που είχε, δε θα λεγόταν αναρχικός.
Η Άννα είπε ότι δεν πιστεύει στην αναρχική θεωρία γιατί αντίκειται στην σύμφυτη
ανάγκη του ανθρώπου να εξουσιάζει και να εξουσιάζεται. Ήταν απόφοιτη Ψυχολογίας,
αλλά δούλευε υπάλληλος σε ένα μαγαζί με ρούχα όπου, εδώ και δύο μέρες, όμως, δεν είχε
πατήσει ούτε ένας πελάτης. Το αφεντικό της ήταν πλέον περισσότερο ανέκφραστο κι από
τις κούκλες της βιτρίνας. Αν δεν ανέβαινε έστω λίγο ο τζίρος στις γιορτές που έρχονταν,
θα έκαναν την απογραφή στις 2 του Γενάρη και μετά θα εκποιούσαν όλο το εμπόρευμα.
«Και ποιος φταίει για όλα αυτά;» ρώτησε η Μαρία, φοιτήτρια της Γεωπονικής.
«Μάλλον εμείς», της απάντησε ο Φοίβος που τόση ώρα τη φλέρταρε με τα μάτια στο
ημίφως της φωτιάς. «Όχι γιατί κάναμε κάποιο μεγάλο λάθος. Ζήσαμε όπως μπορούσαμε.
Δανειζόμασταν γιατί μας έλεγαν ότι τα πράγματα πάνε καλά. Ότι θα έχουμε και αύριο
δουλειά. Εγώ δεν πήγαινα ούτε στα μπουζούκια, ούτε αγόρασα ποτέ ακριβά ρούχα, ούτε
οδηγάω αστραφτερό αμάξι. Από την άλλη, όμως, δεν κατήγγειλα ποτέ τον εφοριακό που
μου ζήτησε να τον κεράσω γλυκό για να μη μου γράψει πρόστιμο για ένα πλαστό
τιμολόγιο που είχα κόψει. Μπορεί όντως να παρανομήσαμε, με τον έναν ή με τον άλλον
τρόπο, αλλά το κάναμε γιατί ξέραμε ότι αυτοί που έπρεπε να μας ελέγξουν παρανομούσαν
περισσότερο από μας. Κι εμείς σωπαίναμε. Τρώγανε αυτοί, τρώγαμε κι εμείς τα ψίχουλά
τους. Και ας μην ξεχνάμε ότι εμείς τους βάλαμε στο τραπέζι. Δεν ήρθαν με το ζόρι, δεν
μπήκαν στη Βουλή με πραξικόπημα. Από την άλλη όμως, μήπως υπήρχε κάποιος άλλος
αξιότερός τους που μας πρόσφερε διέξοδο και εμείς του είπαμε όχι;»
«Και τι κάνουμε γι’ αυτό λοιπόν;» ρώτησε ο αναρχικός Κώστας.
«Κάνουμε αυτό που έκανες εσύ», απάντησε ο Ανδρέας. «Μου πρόσφερες στέγη ενώ
μέχρι πριν από λίγο ήμουν… ταξικός εχθρός σου. Να βοηθήσουμε ο ένας τον άλλον λοιπόν.
Σε ό,τι χρειαζόμαστε. Να ανταλλάξουμε υπηρεσίες με προϊόντα, αφού δεν έχουμε λεφτά.
Ας τους γράψουμε στα παπάρια μας αυτούς τους τριακόσιους εκεί μέσα. Και σας το λέω
εγώ που μέχρι σήμερα έπαιρνα εντολές από αυτούς. Αύριο όμως θα παραιτηθώ. Πώς να σε
δείρω όταν μου ‘χεις πει τα προβλήματά σου; Θα πάψω να υπακούω. Κι αυτό να κάνουμε
24_
12/12/12

όλοι. Ό,τι νόμους και αν ψηφίσουν αυτοί. Τι θα κάνουν; Θα μας βάλουν όλους φυλακή;
Αν είμαστε εμείς άνθρωποι στις δικές μας σχέσεις, τι έχουμε να φοβηθούμε; Ξέρεις πόσοι
σαν εμένα είναι στο Σώμα; Για πλάκα θα παραιτηθούν κι αυτοί αύριο το πρωί, αν δουν
ότι υπάρχει κι άλλος δρόμος.»
Ξαφνικά ήρθε το φως.
Άναψαν τα φώτα της πλατείας και οι προβολείς της Βουλής. Ο κόσμος που ήταν
συγκεντρωμένος στην πλατεία, καθισμένος σε παρέες γύρω από φωτιές, γύρισε και κοίταξε
προς τη Βουλή. Οι βουλευτές στέκονταν στο μπαλκόνι πάνω από τον Άγνωστο Στρατιώτη
και τους κοιτούσαν. Οι Εύζωνοι ίσα που είχαν προλάβει να ανασηκωθούν από την ξάπλα
τους στο σκοτάδι. Οι ΜΑΤατζήδες είχαν κοκαλώσει και αναρωτιούνταν πώς έπρεπε να
αντιδράσουν. Οι πολίτες σκούπιζαν τα δάκρυά τους. Από το κρύο ή από τη συγκίνηση,
δεν ξέρω. Οι αναρχικοί άπλωσαν το χέρι τους και καλού κακού έπιασαν τα σακίδιά τους.
Το ηλεκτρικό φως που ήρθε έριξε σαν σύννεφο μια παγωμάρα πάνω από την πλατεία.
Δεν ήταν ότι οι άνθρωποι είχαν αλλάξει ξαφνικά. Ήταν ότι για πρώτη τους φορά είχαν
υπάρξει ειλικρινείς. Μέσα στο σκοτάδι είχαν βρει το φως. Και όταν το ηλεκτρικό φως
φώτισε αυτή την αλλαγή, οι άνθρωποι δεν ήξεραν πώς να αντιδράσουν.
Βλέποντάς τους ενωμένους, οι βουλευτές κοιτάχτηκαν μεταξύ τους.
«Κύριοι…», είπε ένας από αυτούς, «…αν δε με γελούν τα μάτια μου, τότε…»
Δυσκολευόταν να ολοκληρώσει τη φράση του. Με μια ελαφριά υπόκλιση του κεφαλιού
του, άρχισε να απομακρύνεται.
Σιγά σιγά το ίδιο έκαναν και άλλοι βουλευτές. Άλλοι με βήμα αργό, άλλοι με πιο
γρήγορο, ανάλογα με το φόβο που τους προκαλούσαν οι ενοχές τους. Κανείς τους δεν
κατέβηκε στην πλατεία. Όλοι μπήκαν στον Εθνικό Κήπο και φυγάδευσαν τους εαυτούς
τους όπως είχαν κάνει πριν από ένα χρόνο, κυνηγημένοι. Μόνο που τώρα δεν τους
κυνηγούσε κανείς. Φαίνεται, αν ενωθούν οι άνθρωποι, ούτε το στόμα τους δεν χρειάζεται
να ανοίξουν για να τραπούν σε φυγή αυτοί που τους καταδυναστεύουν.
Α, ρε Λουκάνικε.. Πού είσαι να δεις αυτά που ονειρεύτηκες;.
25_
Οκτώ ιστορίες για μια πλατεία

Ο Στέφανος Λίβος δηλώνει πολυτεχνίτης και ερημοσπίτης, συγγραφέας και
απογραφέας στιγμών. Ζει στο Λονδίνο, αλλά βρίσκεται στην Ελλάδα κάθε μέρα. Το
πρώτο του μυθιστόρημα «Όσα Χωράει Μια Στιγμή» κυκλοφόρησε στην ιστοσελίδα
του http://stefivos.com σαν δωρεάν e-book, στα ελληνικά και στα αγγλικά, αλλά
στην πορεία υιοθετήθηκε από τις Εκδόσεις Λιβάνη και αναμένεται να κυκλοφορήσει
στα βιβλιοπωλεία λίγο πριν από το καλοκαίρι. Αυτή την περίοδο, γράφει το δεύτερο
μυθιστόρημά του, με τίτλο «Ο Θησαυρός Της Βιολέτας».
26_
12/12/12

Βασίλης Πουλημενάκος
Δώδεκα λουλούδια
Ι ΕΞΩΓΗΙΝΟΙ ΒΡΙΣΚΟΝΤΑΙ ΜΕΣΑ ΣΤΗ ΒΟΥΛΗ!». Τα παπούτσια του Χρήστου
Ακριβόπουλου γλιστράνε στο λούστρο του ξύλινου δαπέδου οδηγώντας τον
βιαστικά στη μοναδική πηγή φωτός του χώρου. Δεκάδες πράσινες και κόκκινες βολίδες
από λέιζερ λούζουν την κουρτίνα του παράθυρου χαρίζοντάς της ιδιόμορφα σχέδια σαν
από ταινία επιστημονικής φαντασίας. Πλησιάζει και την ανοίγει δειλά παρατηρώντας
άλλη μια φορά την Πλατεία, τη πάντα γεμάτη Πλατεία παρά το γερό ταρακούνημα του
Εγκέλαδου, χωρίς κεντρικό φωτισμό αλλά πλημμυρισμένη με διάσπαρτα ζωηρά φωτάκια
από ανοιχτά κινητά.
«Ο
«Χα! Οι εξωγήινοι βρίσκονται μέσα στη Βουλή!...», επαναλαμβάνει θριαμβευτικά.
«…τα αστέρια όμως κατέβηκαν στην Πλατεία», συνεχίζει χαμηλόφωνα.
«…και τι μέρα σημαδιακή η σημερινή… όλα λοιπόν θα συμβούν απόψε μέχρι και σεισμός».
Η βαριά δίφυλλη πόρτα του γραφείου του Προέδρου της Βουλής άνοιξε με θόρυβο ή
ήταν το πυκνό σκοτάδι που πολλαπλασίασε την αίσθηση.
«Ποιός είναι;»
«Πρόεδρε;» Φέγγει με τον αναπτήρα του.
«Έλα Χρήστο, εσύ είσαι; Πέντε λεπτά μου είπαν».
«Πρόεδρε, ξέρεις ότι έχεις το καλύτερο παράθυρο;… Τι εννοείς;»
«Σε πέντε - δέκα λεπτά θα έρθει το ρεύμα, δηλαδή θα μπουν σε λειτουργία οι γεννήτριες και θα
μπορούμε να συνεχίσουμε».
«Εμείς θα συνεχίσουμε με φως, ενώ ο κόσμος έξω θα είναι στο σκοτάδι;»
27_
Οκτώ ιστορίες για μια πλατεία

«Σιγά μην περιμένουμε να φτιάξουν τον υποσταθμό μετά από σεισμό. Έχουμε προϋπολογισμό,
δεν είμαστε να τον πηγαίνουμε για αύριο».
«Σωστά…»
«Λοιπόν, πάω να δω πώς πάει. Και μαζέψου, σε λίγο θα ξεκινήσει η ψηφοφορία.»
Ο Πρόεδρος της Βουλής ακούστηκε να απομακρύνεται και να σβήνουν τα βήματά του
στο βάθος του διαδρόμου. Ο Χρήστος ξανάφερε τη ματιά του στην Πλατεία που έμοιαζε με
θάλασσα φουρτουνιασμένη.
«Σεισμός…, τι είναι σεισμός;», ψιθύρισε χαμένος στα διλήμματά του.
«Πέντε λεπτά… Τίποτα δηλαδή. Μισό τσιγάρο», έφυγε στον αέρα δυναμικά η πρώτη σκέψη.
«Κάτω από το γραφείο του Προέδρου υπάρχει μια καταπακτή, όλοι το ξέρουν», ήταν η δεύτερη.
Ψηλαφώντας στην αρχή, με γρήγορες κινήσεις αργότερα και με τη βοήθεια του
αναπτήρα, άρχισε να κατεβαίνει τις ατέλειωτες σκάλες και τα τούνελ από το δαιδαλώδες
σύστημα διαφυγής.
Η ώρα περνούσε κι ο χρόνος που είχε διαθέσιμο λιγόστευε. Κατάλαβε ότι έφτανε στην
έξοδο από τη μυρωδιά της ατμόσφαιρας, της υγρασίας και των δακρυγόνων. Πίσω του
άναβαν το ένα μετά το άλλο τα φώτα της Βουλής, σαν ριπές που τον ακολουθούσαν. Κι
έξω ήταν μια νύχτα κρύα που γλύκαινε από τις φωνές και τα χνώτα του πλήθους.
Εξαφανίζει τη γραβάτα και με μόνο φως αυτό από το κινητό, μπερδεύεται με τον κόσμο -
πόσο καιρό είχε να το κάνει αυτό;- , παίρνει τα συνθήματα από τους άλλους και σα να
είναι άλλος ένας κι αυτός, σηκώνει το χέρι στον αέρα και -μα τι κάνει;- φωνάζει!
Φωνάζει, κραυγάζει τα συνθήματα επαναληπτικά, με τις γροθιές να σημαδεύουν τη
Βουλή σαν σάρκινα πυροβόλα, σαν θύμισες ντυμένες με τα σκισμένα τζην στις πορείες, τις
αφισοκολλήσεις και τις συνελεύσεις, σαν ένας παλιός, κάπου αφημένος, εαυτός. Μια σκιά
παρελθοντικού χρόνου που σαλεύει στο σήμερα παίρνοντας φως και δύναμη από το
σκοτάδι. Πέντε λεπτά. Που γίνανε δέκα και τα δέκα δεκαπέντε. Κάθε πεντάλεπτο είκοσι
συνθήματα, είκοσι γροθιές, είκοσι ενοχές.
28_
12/12/12

Αισθάνθηκε ένα μπράτσο από δεξιά να τον σκουντάει, μια γυναίκα έχασε τα γυαλιά
της και του ζητούσε βοήθεια να διαβάσει ένα sms.
«ΣΤΗ ΣΟΦΙΑΣ ΧΤΥΠΑΝΕ».
«Παναγία μου, το παιδί!».
«Πάμε!».
Με τη γυναίκα από το ένα χέρι και το άλλο στο στόμα, τα χημικά δεν άφηναν ανάσες
για κουβέντες. Ένα κύμα προσπαθούσε να σπάσει τα παραταγμένα ΜΑΤ πάνω από τα
λουλουδάδικα και να μπει στο προαύλιο.
«Εκεί!».
Κάποια γκλομπ, το παιδί ανάμεσα, κάποιες πέτρες «εκεί» κι ένα πουκάμισο απέκτησε
χρώμα επίσης από τα παλιά, για την ακρίβεια του θύμισε τα δώδεκα λουλούδια που
έφερνε στη γυναίκα του στην επέτειο από τα πρώτα τους χρόνια και τα μάγουλα των
παιδιών όταν έτρεχαν στο κήπο.
Πριν πέσει κάτω άναψαν τα φώτα της Πλατείας. Κάποιοι τον έδειξαν κι ο Χρήστος
χάθηκε.
Ήταν μεσάνυχτα όταν στη Βουλή ξεκίνησε η κρίσιμη ψηφοφορία. Έλειπε μια ψήφος.
«Β΄ Αθηνών. Ακριβόπουλος Χρήστος».
«…»
«Ο κ. Ακριβόπουλος Χρήστος με επιστολή του δηλώνει ότι στην ψηφοφορία για τον
Προϋπολογισμό του 2013 ψηφίζει …….».
Η τελευταία λέξη πάγωσε στα χείλη του Προέδρου. Στο έδρανο του Χρήστου
Ακριβόπουλου ένας άφησε μια ανθοδέσμη.
29_
Οκτώ ιστορίες για μια πλατεία

Ο Βασίλης Πουλημενάκος κατάγεται από το Γύθειο και ζει στη Χαλκίδα. Είναι
Πολ. Μηχανικός και συνηθίζει να σκαρώνει στίχους και να πλάθει ιστορίες. Το
διήγημά του «Το πέρασμα στη Νίσυρο» διακρίθηκε στον 1ο διαγωνισμό
διηγήματος του πολιτιστικού περιοδικού «Ως3» και διάφορα ακόμα τριγυρίζουν
ανακαλύπτοντας τον διαδικτυακό κόσμο. Συμμετείχε με τον στίχο του
«Αναβοσβήνει ο ουρανός» στο μουσικό e-book ποίησης αφιερωμένο στα παιδιά με
τίτλο «Για ένα σου χαμόγελο» και με το διήγημα «Νυχτερινή» στο πρώτο ελληνικό
συλλογικό e-book με τίτλο “Δήγμα Γραφής” που κυκλοφορεί ελεύθερα από την
ανοικτή βιβλιοθήκη OpenBook.
30_
12/12/12

Μαρία Ρογδάκη
Διελκυστίνδα
ΤΣΙ ΕΙΝΑΙ ΦΙΛΕ ΜΟΥ: τα πανό είμαστε επίπεδα. Κανένα βάθος σου λέω. Κυριολεκτικά Έκαι μεταφορικά.
Έχεις δει κανένα πανό να λέει «αυτό που προτείνω έχει και κάποιες αρνητικές
κοινωνικές επιπτώσεις»; Ή «η γιορτή πατάτας ίσως μαζέψει αρκετό κόσμο για ένα
αξιοπρεπή χορό σε κύκλο»; Όχι. Όλοι θα είναι στη γιορτή πατάτας. Ο-Λ-Ο-Ι. Έτσι λέει το
πανό. Και το πιστεύει. Κανένα περιθώριο αμφιβολίας. Όχι φίλε, όχι εδώ.
Έτσι είμαστε. Ξέρουμε μιαν αλήθεια και τη φωνάζουμε. Και την πιστεύουμε. Κανένα
πανό δε διαφωνεί με όσα εκφράζει. Εκτός αν έχει σχιστεί! Χα! Θα ήταν πανό με
σχιζοφρένεια!
Πλάκα – πλάκα, έτσι την πάτησα κι εγώ. Στο ίδιο Δωμάτιο χρόνια και χρόνια – ή ήταν
μήνες; βδομάδες; μέρες; Δεν ξέρω, αλλά τα χρόνια ακούγονται καλύτερα! Σαν ιστορία
γέρου πολεμιστή.
Όταν με πήραν από το χρωματοπωλείο ήμουν σχεδόν τετράγωνο. Τους άκουσα τότε,
έψαχναν ένα όμορφο πανό, να το βάψουν κόκκινο και μαύρο για μια μεγάλη γιορτή στο
δρόμο. Ή κάτι σαν γιορτή. Θα μαζευόταν κόσμος και θα είχε φωνές. Σίγουρα θα ήταν
καλύτερα από τη γιορτή πατάτας!
Πολύ καμάρωνα.
Κι ύστερα, πριν την γιορτή, μάλωσαν ο Πάνος και η Κική. Σκέτο μαύρο χρώμα ήθελε ο
ένας, να βάλει και κόκκινο ήθελε η άλλη. Και τραβούσαν από δω ο ένας, από κει η άλλη.
Κυριολεκτικά και μεταφορικά.
Και μ’ έσχισαν.
31_
Οκτώ ιστορίες για μια πλατεία

Έτσι έμεινα στο Δωμάτιο. Δεν ήταν κι άσχημα. Έμεινα εκεί ν’ ακούω συζητήσεις, να
βλέπω ταινίες, να καταγράφω.
Μεταφορικά μόνο.
Μέχρι χτες. Χτες γράψανε πάνω μου τις πρώτες μου λέξεις.
Είναι κάτι σαν μαγικό αυτό που συμβαίνει όταν γράφονται λέξεις σε ένα πανό.
Αλήθεια φίλε. Ο άνθρωπος στάζει τις λέξεις από την καρδιά του και το πανό τις ρουφάει
στη δική του.
Αλλά όχι εγώ.
Που έχω σχιστεί. Κυριολεκτικά και μεταφορικά.
Δεν ήθελα να είμαι πολιτικό πανό. Πιο παλιά, στο χρωματοπωλείο όταν ήμουν, δε με
ένοιαζε. Μπορώ να σου πω ότι θα το ήθελα κιόλας, γιατί είχα ακούσει κι εγώ τις ιστορίες
για όλα εκείνα τα πολιτικά πανό που αγαπήθηκαν πολύ. Και πάθιασαν τους ανθρώπους.
Κι ας ήταν επίπεδα.
Αλλά στο Δωμάτιο είδα τα παιδιά να μαλώνουν για τα πολιτικά. Και δε μου άρεσε.
Μια χούφτα φίλοι που πίστευαν μαζί, τελικά να σχίζονται.
Μεταφορικά μόνο. Ευτυχώς!
Ήλπιζα ότι μια μέρα θα ανακοίνωνα την επόμενη προβολή ταινίας. Ή ακόμα
καλύτερα, ότι θα την πρόβαλαν πάνω μου! Αυτό ήταν το όνειρο μου όσο ήμουν στο
Δωμάτιο – όχι ότι για τις ταινίες δεν μάλωναν, αλλά να, σαν φίλοι μάλωναν, αγαπημένα.
Ω, αυτό θα με έκανε στ’ αλήθεια πολύ ευτυχισμένο. Ποτέ πριν δεν είχα όνειρο, ξέρεις, φίλε.
Τελικά όμως βρέθηκα στη μεγάλη Πλατεία, με κόσμο πολύ. Κρατούσαν κι εκείνοι τα
δικά τους πανό. Όλοι τους θυμωμένοι. Όλα τους θυμωμένα επίσης. Κουνιόντουσαν –
άνθρωποι και πανό- με ρυθμό και θυμό.
Αναρωτήθηκες ποτέ τι μπορεί να συμβεί αν μαζευτούν αρκετοί θυμωμένοι άνθρωποι
σε ένα μικρό χώρο; Τι μπορεί να συμβεί με όλη αυτή την άσχημη ενέργεια; Και να ξέρεις: ο
32_
12/12/12

άνθρωπος που κρατάει πανό είναι πάντα πολύ πιο θυμωμένος από αυτόν που δεν
κρατάει!
Είχα αράξει στα χέρια που με κρατούσαν (δεν θα σου δώσω ονόματα, είναι δύσκολες οι
μέρες, άκου με!) και σκεφτόμουν πόσο πιο πολύ αγαπώ τους ανθρώπους που κρατάνε
πανό από εκείνους που δεν κρατάνε. Κι ας μη θέλω τα πολιτικά συνθήματα. Τουλάχιστον
ο θυμός τους είναι ειλικρινής. Και εκφράζεται. Και τον πιστεύουν. Ακόμα κι αν τους κάνει
επίπεδους.
Σου το είπα, είμαι πανό με βάθος. Μεταφορικά μόνο!
Αλλά να, κάτι τέτοια σκέφτομαι πάντα και παιδεύομαι. Αφού αγαπώ τους θυμωμένους
ανθρώπους γιατί να μην πιστεύω το μήνυμά τους; Γιατί να μην μπορώ να γίνω ένα μαζί
τους, να δονηθώ και να ενωθώ με την καρδιά τους; Γιατί δεν απορροφώ το μήνυμα ως τη
δική μου καρδιά;
Θα ήθελα να είμαι ένα επίπεδο πανό. Να παθιάζομαι όπως όλα τα άλλα που είδα
απόψε στην Πλατεία.
Αλλά έχω σχιστεί.
Και η Πλατεία σχίστηκε απόψε.
Σχεδόν. Τραβιόταν από δω και από κει, σαν κι εμένα στα χέρια του Πάνου και της
Κικής. Και έτρεμε. Και οι άνθρωποι φώναζαν – σα να μάλωναν, μόνο που φώναζαν όλοι
μαζί.
Και μετά έπεσε σκοτάδι στην Πλατεία. Έπεσα κι εγώ, έπεσαν όλα τα πανό. Πέσανε και
οι άνθρωποι.
Μόνο τα μηνύματα δεν πέφτουν ποτέ. Ό,τι κι αν γίνει σ’ αυτούς που τα μεταφέρουν,
ό,τι κι αν γίνει σ’ αυτούς που τα κρατάνε.
Σ’ ευχαριστώ που με βρήκες φίλε.
Σου αρέσουν οι ταινίες;
33_
Οκτώ ιστορίες για μια πλατεία

Η Μαρία Ρογδάκη γεννήθηκε και μεγάλωσε στο Ηράκλειο της Κρήτης, αλλά ζει και
εργάζεται στην Αθήνα. Σπούδασε Επικοινωνία και Μέσα Μαζικής Ενημέρωσης στο
Καποδιστριακό Πανεπιστήμιο Αθηνών. Έχει χαθεί με τον Πάνο και την Κική, αλλά
της αρέσουν ακόμα οι ταινίες.
34_
12/12/12

Νικόλας Σμυρνάκης
Κάμερα αν-ασφαλείας
12/12/2012
Βράδυ, 22:30
ΥΝΗΘΩΣ ΟΛΑ ΤΑ ΒΛΕΠΩ ΞΕΚΑΘΑΡΑ ΚΙ ΑΝΤΙΚΕΙΜΕΝΙΚΑ. Λογικό, με αντέννα όμνι τρία Ντι
Μπι. Όταν λέω «τα βλέπω όλα», εννοώ όλα, ακόμα και τη νύχτα. Ας όψεται το νάιτ
βίσιον εκατό μέτρων. Έχω απόλυτη αίσθηση της πραγματικότητας, πολλές φορές και των
συναισθημάτων που απορρέουν από όσα παρακολουθώ. Πώς να μην έχω με το σένσορ Σι
Εμ Όου Ες, ένα προς τρία δεύτερα; Η οπτική μου γωνία είναι πάντα ευρεία, με βιού άνγκλ
τουλάχιστον πενήντα μοιρών και συνήθως δε μιλάω.
Σ
Καταγράφω κι αναμεταδίδω με τρόπο αντικειμενικό σαν όλες τις κάμερες ασφαλείας.
Μα απόψε το βράδυ λέω να κάνω μια εξαίρεση γιατί το αποψινό βράδυ δεν είναι σαν τα
άλλα.
Η ώρα είναι δέκα και μισή. Βρίσκομαι στην πλατεία Συντάγματος, κρεμασμένη από
τον στύλο τέσσερα, όπως τον ονομάζουν οι τεχνικοί του τμήματος ασφαλείας. Νομίζουν
ότι είμαι εκτός λειτουργίας αλλά εγώ συνεχίζω να παρακολουθώ από δω πάνω σχεδόν τα
πάντα.
Ο σεισμός που προηγήθηκε με ταρακούνησε λίγο αλλά ευτυχώς δεν έπαθα ζημιά. Η
ανησυχία στην πλατεία είναι διάχυτη. Ο κόσμος αναστατώθηκε αλλά κανείς δε φεύγει. Η
αναστάτωση μεγαλώνει και προέρχεται από ένα νέο σεισμό, πολλαπλών όσο και
εσωτερικότατων ρίχτερ με επίκεντρο αυτή τη φορά την αναπτερωμένη ελπίδα του
ανθρώπου. Ο νέος σεισμός προκλήθηκε απ’ την εξής πληροφορία.
«Στρατός, μυστικές υπηρεσίες και αστυνομία συντάσσονται με τους διαμαρτυρόμενους
πολίτες που βρίσκονται στους δρόμους. Οι πολιτικοί βρίσκονται υπό περιορισμό».
35_
Οκτώ ιστορίες για μια πλατεία

Αντίθετα με τον προηγούμενο σεισμό που έφερε γενική συσκότιση, αυτός προκαλεί
εθνική φώτιση. Πλήθος ανθρώπων, όσο μου επιτρέπει η γωνία κλίσης μου να δω,
καταφθάνουν στην πλατεία από παντού. Η νέα πληροφορία μεταδίδεται ακόμα και από
τα καθεστωτικά κανάλια που έχουν καταληφθεί από τους εργαζομένους και καλούν τον
κόσμο σε όλες τις πόλεις και τα χωριά να βρεθούν στις πλατείες.
Το χαώδες πια πλήθος στο Σύνταγμα δε ζητάει ελευθερία, δημοκρατία και δικαιοσύνη,
δεν αγανακτεί ούτε νιώθει αδικία. Μονάχα εξιλέωση. Έχει πάρει την τύχη στα χέρια του.
Χέρια που λεπτό με το λεπτό μπλέκονται σε όλο και περισσότερες ελπιδοφόρες αγκαλιές.
Οι εξελίξεις είναι ραγδαίες. Συνδέομαι με μια συνάδελφό μου, μυστική πράκτορα, την
XSI 250 που δουλεύει σαν εσωτερική κάμερα στα ενδότερα της Βουλής και μετά από άδειά
της περιγράφω ό,τι καταγράφει.
Ο πρωθυπουργός έχει παραδοθεί και κάθεται με τα χέρια δεμένα πίσω από την πλάτη
του σε μια αυτοκρατορική πολυθρόνα. Ανάμεσα σε εκείνον και τον εκπρόσωπο των
διαμαρτυρόμενων πολιτών εξελίσσεται μια ήπιων τόνων συζήτηση. Δεν γνωρίζω τι έχει
ειπωθεί μεταξύ τους νωρίτερα αλλά αν χρειαστεί η XSI 250 θα μας διαθέσει το αρχείο της.
Μεταφέρω το διάλογο από δω και πέρα:
«…δεν έχεις άλλη επιλογή. Ή ομολογείς ή σε παραδίδουμε στο πλήθος. Σύσσωμο το
υπουργικό συμβούλιο κρατείται στο διπλανό δωμάτιο. Οι υπόλοιποι τριακόσιοι είναι υπό
περιορισμό ο καθένας στο σπίτι του. Σύντομα θα οδηγηθείτε όλοι στη δικαιοσύνη. Από
εσένα όμως εξαρτιόνται όλα. Αν μιλήσεις εσύ, θα μιλήσουν όλοι. Αν δεν ομολογήσεις
τώρα, καλύτερα να σκεφτείς με τι επιχειρήματα θα αποκρούσεις τον κόσμο έξω στην
πλατεία».
Ο πρωθυπουργός κοιτά με τη μία κόρη του ματιού του διασταλμένη και την άλλη μισή,
κατσιασμένη, σαν φοβισμένη κορασίδα που μαζεύεται μπροστά στη θέα του αυστηρού
πατέρα. Τα χείλη του σμίγουν βίαια προσπαθώντας μάταια να συντρίψουν το ένα το άλλο
και βγάζει μια υπόκωφη κραυγή, σαν να θέλει να υπενθυμίσει στον εαυτό του ότι οι
φωνητικές του χορδές ακόμα λειτουργούν. «Τι θέλεις να πω;»,
«Την αλήθεια», λέει ο εκπρόσωπος.
36_
12/12/12

«Δε γίνεται», απαντά ο πρωθυπουργός.
«Πάρτε τον», δίνει εντολή ο εκπρόσωπος και ο αρχηγός της αστυνομίας που παρατηρεί
αμίλητος τόση ώρα κινεί το δείκτη και το μέσο που τώρα δείχνουν μαζί προς την ίδια
κατεύθυνση. Δύο αστυνομικοί πλησιάζουν τον πρωθυπουργό. Τα μάτια του δεν
συγκρατούν άλλο τον πόνο. Οι κόρες τους ξεσπάνε σε κλάματα, ο πρωθυπουργός
δακρύζει, τα μάγουλα του λιπαίνονται από δυο σταγόνες ενοχής και φόβου.
«Σταματήστε, αν με πάτε έξω θα με σκοτώσουν. Θα μιλήσω που να σας πάρει ο
διάολος. Θα μιλήσω».
Ο εκπρόσωπος ζητά από δύο δημοσιογράφους που είναι μαζί του, να ανοίξουν μία
συνάδελφό μου, χειρός. Η φωνή και η εικόνα της μεταφέρονται σε όλους τους δέκτες
πανελλαδικά. Οι συγκεντρωμένοι στην πλατεία παρακολουθούν από έναν τεράστιο
προτζέκτορα.
Όλοι παγώνουν μόλις βλέπουν την εικόνα του πρωθυπουργού. Μόνο ένας δολοφόνος,
ένας βασανιστής κι ένας καθεστωτικός πρωθυπουργός έχουν τη δύναμη να σπέρνουν το
φόβο ακόμα και δεμένοι, ακόμα και νικημένοι.
«Τι έχετε να δηλώσετε;», ρωτάει ο εκπρόσωπος. Στην αρχή διστάζει. Είναι κι αυτός ο
προβολέας που χύνει λευκό φως στο μέτωπό του. Η γωνία λήψης δεν τον κολακεύει. Το
ξέρει ότι είναι γελοίο να σκέφτεται την εικόνα του μια τέτοια στιγμή, αλλά αυτού του
είδους οι συνδέσεις έχουν πιάσει ρίζες στον εγκέφαλό του εδώ και χρόνια.
Οι αντιστάσεις του κάμπτονται γρήγορα, καθώς κάνοντας στο πόδι μια σιτσουέισον
ανάλισις – κόλπο που του έμαθαν στο αμερικάνικο πανεπιστήμιο που σπούδασε –
συνειδητοποιεί πως στην κατάσταση που είναι, μια από τις χειρότερες επιλογές του, είναι
γι’ αυτόν η καλύτερη επιλογή. Μάλλον η λιγότερο χειρότερη, τουλάχιστον λιγότερο από
τη χείριστη, βλέπε λιντσάρισμα στο Σύνταγμα ή ομολογία της αλήθειας από άλλον, πριν
από αυτόν. Είναι σίγουρος ότι αυτοί οι γελοίοι εκφραστές της άμεσης δημοκρατίας θα του
αναγνωρίσουν το ελαφρυντικό της άνευ όρων ομολογίας.
«Έχω να δηλώσω, ότι όλη η ιστορία της κρίσης ήταν προσχεδιασμένη εδώ και αρκετά
χρόνια από πολύ υψηλά κέντρα αποφάσεων. Το χρέος κάποιων χωρών αποφασίστηκε να
37_
Οκτώ ιστορίες για μια πλατεία

ονομαστεί δυσβάσταχτο και μη βιώσιμο για να οδηγηθούν στον υπέρογκο δανεισμό ο
οποίος θα ήταν αδύνατον να ικανοποιηθεί. Έπειτα οι μεγάλες δυνάμεις θα
νομιμοποιούνταν να ελέγξουν τους παραγωγικούς πόρους αυτών των χωρών. Η Ελλάδα
επιλέχτηκε να είναι η πρώτη χώρα κι εμείς εκείνοι που θα βοηθούσαμε να εκτελεστεί το
σχέδιο».
Στην πλατεία Συντάγματος, όπως και σε όλες τις πλατείες της Ελλάδας, η δύναμη της
σιωπής που επικράτησε θα μπορούσε να παρομοιαστεί μόνο με αυτήν που πηγάζει από
τον πιο εκκωφαντικό κρότο. Ένα διαπεραστικό καφετί γάβγισμα τρύπησε τον άηχο τοίχο
πάνω από τα κεφάλια του πλήθους. Η επίσης καφέ πηγή του γαβγίσματος λαχταρούσε
κόκκινους κρότους και γκρι καπνούς, από αυτούς που τσιμπάνε τα μάτια.
«Γιατί δεχθήκατε;», ρώτησε ο εκπρόσωπος, ήρεμος όπως πάντα.
«Αναγκαστήκαμε. Αν δεν το κάναμε εμείς θα το έκαναν άλλοι. Και από τη στιγμή που
οι δυνάμεις αυτές σου προσφέρουν μια δυνατότητα, δεν μπορείς να την αρνηθείς. Αν το
κάνεις θα βρεθείς στην καλύτερη περίπτωση νεκρός».
«Και για πόσα αναγκαστήκατε να το κάνετε;», ο εκπρόσωπος έσταζε ειρωνεία χωρίς να
διαφαίνεται ίχνος ειρωνικό στη χροιά της φωνής του.
Το κεφάλι του πρωθυπουργού βάρυνε, το αίμα στις φλέβες του γουργούρισε την
ανάγκη του να βρει υγρή διέξοδο από το σώμα.
Η παγωμάρα του πλήθους είχε αντικατασταθεί από ένα μουρμουρητό που όλο και
δυνάμωνε. Τα γαβγίσματα πήραν να αλλάζουν χρώμα, κοκκίνισαν απειλητικά. Η πηγή
τους, για λόγους που έχουν να κάνουν με τους φυσικούς νόμους, παρέμεινε καφέ.
Ο πρωθυπουργός προσπάθησε να κρατήσει τη ψυχραιμία του: «Τι σημασία έχει; Είτε
δεχόμασταν είτε όχι, πάλι τα ίδια θα γίνονταν. Με εμάς νεκρούς ή παροπλισμένους και
κάποιους άλλους στη θέση μας και πλουσιότερους κατά πολλά εκατομμύρια».
«Είστε διατεθειμένοι να δώσετε τα λεφτά αυτά πίσω στους Έλληνες πολίτες; Άλλωστε,
προφανώς αυτοί που σας τα έδωσαν, το έκαναν για να περικόψετε μισθούς, να επιβάλλετε
φόρους και να καταρρακώσετε συνειδήσεις. Έτσι δεν πιστεύουν τα αφεντικά σας; Ότι οι
38_
12/12/12

καταρρακωμένοι άνθρωποι είναι πιο εύκολα χειραγωγήσιμοι; Θα δώσετε λοιπόν τα
χρήματα αυτά σε εκείνους που τα στερήσατε; Προσέξετε, αν δεν τα δώσετε εσείς, θα τα
πάρουμε εμείς, αλλά αυτό είναι κάτι που δεν θα μετρήσει υπέρ σας στη δίκη. Κύριε
εισαγγελέα, παρακαλώ», είπε ο εκπρόσωπος και ένας από τους κατά γενική ομολογία
αδιάφθορους εισαγγελείς του πρώην ελληνικού κράτους διάβασε στον πρωθυπουργό,
ενώπιον εμού και εκατομμυρίων ανθρώπων εντός και εκτός Ελλάδας - με τη συνάδελφο
χειρός είχαν συνδεθεί τα περισσότερα ξένα δίκτυα - την κατηγορία εθνικής προδοσίας που
του αποδιδόταν.
Το πλήθος δεν σιωπά πια. Βλέπω ξεκάθαρα τα στόματά τους να πάλλονται, οι γραμμές
του προσώπου τους τεντώνονται και ελευθερώνονται εκσφεντονίζοντας κομμάτια ιδρώτα.
Μα το πλήθος ούτε και φώναζει. Στα δικά μου «αυτιά» τουλάχιστον. Το λέω αυτό γιατί
έχασα το μικρόφωνό μου. Σκαρφαλωμένοι στο στύλο μου βρίσκονται τρεις διαδηλωτές οι
οποίοι τραμπαλίζονται τόσο δυνατά που σε λίγο δε θα έχω ούτε φακό. Δε μου μένει πολύ
ζωή ακόμα. Η τελευταία σκηνή από το Σύνταγμα που πρόλαβα να διακρίνω κάπου
ανάμεσα σε γη και ουρανό – με ταλαντώνουν έτσι ώστε τη μία κοιτώ τα ανύπαρκτα
αστέρια και την άλλη τα ξεπλυμένα ιδρώτα κεφάλια των διαδηλωτών – είναι ένας καφέ
σκύλος συνοδευόμενος από καμιά πενηνταριά διαδηλωτές να εισέρχονται στη…
…no signal…
12/12/2012
Πρωί, 10:30
«Ρε συ Μάκη. Έχω ένδειξη. Η κάμερα στον στύλο τέσσερα του Συντάγματος πάλι
χάλασε. Ό,τι θέλει δείχνει γαμώ την ανασφάλειά μου. Πότε θα την φτιάξεις;».
«Ρε φίλε, φράγκο δεν έχω πάρει δύο μήνες. Τα οδοιπορικά δεν τα έχω πληρωθεί οχτώ
μήνες. Ρε, δεν μας είχε πει ο τσιφ ότι σε περιόδους κρίσης η ασφάλεια μπαίνει σε πρώτο
πλάνο και να μην ανησυχούμε. Το μαλάκα. Άστη λοιπόν την καμερούλα να δείχνει ό,τι
θέλει. Καλύτερα από το να δείχνει ό,τι θέλουν αυτοί».
39_
Οκτώ ιστορίες για μια πλατεία

«Καλά χέσ’ την. Άλλωστε οι ειδήσεις είπαν ότι το βράδυ κατά τις δέκα θα γίνει σεισμός
πέντε ρίχτερ. Με τόσο ταρακούνημα, τη βλέπω να χαλάει μια και καλή».
«Για δες ρε πώς προχώρησε η επιστήμη! Δεν ήξερα ότι έφτιαξαν και δελτίο σεισμών.
Σήμερα το βράδυ είπες; Ωχ. Εκείνη την ώρα έχει συγκέντρωση στην πλατεία».
«Ωχ δε λες τίποτα. Μαλιχουλές θα γίνει πάλι. Πάντως και που μαζεύονται κάθε βράδυ
ρε Μάκη, τι καταφέρνουν ρε φίλε, μου λες;».
40_
12/12/12

Ο Νικόλας Σμυρνάκης αλλού γεννήθηκε κι αλλού ζει. Ποιήματα και κείμενά του
έχουν παρουσιαστεί σε διάφορες εκθέσεις τέχνης και φεστιβάλ στην Ελλάδα και στο
εξωτερικό, ενώ έργα του διανέμονται ελεύθερα στο διαδίκτυο. Έχει τιμηθεί με τρία
λογοτεχνικά βραβεία (ποίησης, μυθιστορήματος, διηγήματος). Τα διηγήματα
αποτελούν μέρος της ψυχοθεραπείας του. Σύντομα θα εκδοθεί το πρώτο του
μυθιστόρημα. Καταδιώκεται στον ύπνο και στον ξύπνιο του από έναν άνθρωπο σε ένα
ΝηΣί, ο οποίος του συστήνεται και ως Άλλος αλλά και ως Σκιά (όχι πολύ υπάκουη -
για σκιά πάντα). Συχνά γράφει αντί γι’ αυτόν στο www .facebook.com/man.of.island
Το www.IslandOfMan.me είναι ο δικτυακός τόπος που μοιράζονται. Όχι πάντα αναίμακτα.
41_
Οκτώ ιστορίες για μια πλατεία

Γιάννης Φαρσάρης
Φόβος παιδικός
ΙΜΑΙ ΚΟΥΡΑΣΜΕΝΟΣ, ΠΟΛΥ ΚΟΥΡΑΣΜΕΝΟΣ. Δύσκολη μέρα η σημερινή, πολύ δύσκολη.
Συναντήσεις επί συναντήσεων, ομιλίες, τηλεφωνήματα, συσκέψεις. Όλη μέρα μιλάω
και εξηγώ, κουράστηκα. Είναι κι αυτός ο κεφαλόπονος που μου τρυπάει τα μηλίγγια. Άντε
να τελειώσει η σημερινή μέρα, να έρθουν τα μεσάνυχτα, να ψηφιστεί ο προϋπολογισμός,
να πάω σπίτι να κοιμηθώ. Ελπίζω βέβαια να ψηφιστεί ο προϋπολογισμός, γιατί αλλιώς…
Δε θέλω ούτε να το σκέφτομαι.
Ε
Πολύ φασαρία κάνουν κι αυτοί οι απ’ έξω και δεν αντέχω. Έχει μαζευτεί κόσμος πολύς
μου είπαν. Λαοθάλασσα. Αχ, αυτός ο λαός. Τόσα χρόνια στη νάρκωση της ευημερίας και
της επίπλαστης πολυτέλειας, ξεσηκώθηκαν αμέσως μόλις πήγαμε να τους πειράξουμε τα
κεκτημένα. Αχ, αυτός ο λαός. Μια ζωή αγόμενος από καιροσκόπους. Δύσκολη εποχή μου
έλαχε να γίνω πρωθυπουργός. Καλομαθημένος λαός, μια ζωή του χάιδευαν τα αυτιά. Και
τώρα που πρέπει να κατεδαφίσουμε λανθασμένες καθεστηκυίες νοοτροπίες ετών για να
επέλθει μια νέα σωτήρια ισορροπία, αντιδρά. Δεν γίνεται όμως αλλιώς, εμείς πρέπει να
προχωρήσουμε, κωφεύοντας στις αντιδράσεις. Σε τρία τέταρτα πρέπει να βγω να
δευτερολογήσω στο βήμα, με τις κάμερες στραμένες πάνω μου. Μακάρι να μπορούσα να
κοιμηθώ έστω δέκα λεπτά, να μου περάσει αυτός ο αναθεματισμένος κεφαλόπονος.
Κι όμως πρέπει να βγω λαμπερός και αποφασιστικός γιατί όλη η χώρα θα είναι
καρφωμένη στις τηλεοράσεις. Κι αυτό το κινητό δε λέει να σταματήσει να χτυπάει. Δεν
μπορώ να ασχοληθώ άλλο με τους βουλευτές που αντιδρούν. Τους μίλησα, τους εξήγησα,
αλλά αυτοί δεν παίρνουν από λόγια. Κουράστηκα. Αν τολμούν, ας ρίξουν την κυβέρνηση,
κι ας αναλάβουν το κόστος του παρεπόμενου χάους. Σιγά μην τολμήσουν, για τις
εντυπώσεις το κάνουν, ώστε να πάνε αύριο στα καφενεία και να έχουν κάτι να πουν. Τους
καταλαβαίνω από τη μια, τις κακομαθημένες ψήφους του κόσμου έχουν ανάγκη, αλλά με
κουράζουν από την άλλη. Γιώργο, πιάσε σε παρακαλώ το κινητό μου και απάντα εσύ σε όποιον
καλεί. Εξήγησέ τους ότι ο πρωθυπουργός μελετάει το λόγο του και δεν θα δεχθεί κανέναν.
Θα ρίξω λίγο νερό στο πρόσωπό μου και θα προσπαθήσω να ηρεμήσω.
42_
12/12/12

Γιώργο! Γιώργο! Τι είναι αυτό; Σεισμός; Σεισμός! Παναγία μου! Τρέξε να σωθούμε, τρέξε να
σωθούμε! Δεν αντέχω τους σεισμούς! Γιατί έσβησαν τα φώτα; Γιώργο πρέπει να φύγω, από παιδί δεν
αντέχω τους σεισμούς.
Με έχει πιάσει ταχυπαλμία και φοβάμαι, πρέπει να βγω έξω να πάρω καθαρό αέρα,
δεν αντέχω. Πανικός. Το ξέρω ότι θα με αναγνωρίσουν, αλλά δε γίνεται αλλιώς. Δεν μένω
στιγμή εδώ μέσα. Δεν θα τον ξεπεράσω ποτέ αυτό τον παιδικό φόβο. Οι γονείς μου έλειπαν
όταν έγινε εκείνος ο δαιμονισμένος σεισμός και άρχισε να κουνάει το σύμπαν και να
πέφτουν αντικείμενα στο σπίτι από τα ράφια και τις βιβλιοθήκες. Λιπόθυμο με βρήκαν
όταν επέστρεψαν.
Πρέπει να βρω κάτι να κρύψω το πρόσωπό μου. Αυτή η αντιασφυξιογόνα μάσκα είναι
μια χαρά! Κι αυτό το μαύρο αδιάβροχο θα κρύψει το κοστούμι. Πάμε τώρα, φεύγουμε!
Πανικός στους διαδρόμους, όλοι τρέχουν στο σκοτάδι. Ευτυχώς που δώσαμε ένα βουνό
λεφτά για να παίρνουν μπροστά αυτόματα οι γεννήτριες στη βουλή. Τίποτα δε δουλεύει σ’
αυτή τη χώρα. Πρέπει να βγω στον Εθνικό Κήπο, οπουδήποτε αλλού κινδυνεύω. Τρέξε
γρήγορα, γρήγορα! Χαμός στις σκάλες. Ωχ, τι γίνεται εδώ; Γιατί γυρίζουν όλοι πίσω;
Αμάν! Μας πήραν είδηση οι διαδηλωτές και πετάνε πέτρες. Μα τι κάνουν τα ΜΑΤ;
Δουλειά τους είναι να μας προστατεύουν! Δεν γίνεται όμως, πρέπει να βγω έξω. Θα ψάξω
να βρω μια πλαϊνή είσοδο. Τρέμουν τα πόδια μου.
Η καρδιά μου πάει να ηρεμήσει κάπως. Επιτέλους βρίσκομαι στην πλατεία, ανάμεσα
σε κόσμο, μέσα σε χιλιάδες αναμμένα κινητά. Ευτυχώς δε με έχει αναγνωρίσει κανείς. Θα
καθίσω σε ένα παγκάκι να πάρω μερικές ανάσες. Πολύ ετερόκλητο ηλικιακά το πλήθος
πάντως, άλλη εικόνα μου έδιναν οι αρμόδιοι τόσες μέρες. Ωχ, αυτή η κοπέλα με πλησιάζει
απειλητικά. Λες να με αναγνώρισε; Ωχ, δεν τη βγάζω καθαρή! Άσχημη η ιδέα μου να βγω
στην πλατεία με τους εξαγριωμένους. Μου προσφέρει ένα μπουκάλι νερό και με ρωτάει αν
είμαι καλά. Την καθησυχάζω με ένα νεύμα, γιατί υπάρχει περίπτωση να αναγνωρίσει τη
φωνή μου. Πηγαίνει σε όλους τους μεγαλύτερους και τους ρωτάει αν χρειάζονται κάτι.
Μπράβο στην κοπέλα, είναι δύσκολος ο φόβος του σεισμού.
Αρχίζω να περιεργάζομαι τους ανθρώπους γύρω μου. Έχω χρόνια να βρεθώ μέσα σε
άγνωστο πλήθος. Συνήθως έρχομαι σε επαφή μόνο με επιλεγμένα ακροατήρια. Νιώθω
όμορφα τώρα που φοράω τη μάσκα και δεν με αναγνωρίζουν. Η ατμόσφαιρα μυρίζει
43_
Οκτώ ιστορίες για μια πλατεία

ακόμα χημικά, ακούω πως είχαμε σκληρά επεισόδια πριν το σεισμό. Τι να κάνεις όμως;
Στο πρόγραμμα είναι και τα επεισόδια όταν επιχειρούνται μεταρρυθμίσεις. Παράπλευρες
απώλειες, σημασία έχει να σωθεί η χώρα. Λίγο παραπέρα έχει στηθεί ένα μεγάλο
πηγαδάκι. Ένας μιλάει και δεκάδες ακούνε. Δεν καταλαβαίνω όμως ξεκάθαρα τι λέει. Και
οι δεκάδες γίνονται εκατοντάδες, τους τραβάει σα μαγνήτης. Του έδωσαν ντουντούκα για
να το ακούνε όλοι. Σηκώνομαι κι εγώ ασυναίσθητα και πλησιάζω.
Είναι ένα παλικαράκι, καμιά εικοσιπενταριά χρονών, όχι παραπάνω. Μου κάνει
εντύπωση το βλέμμα του που γυαλίζει στο σκοτάδι. Όλοι σιωπούν και τον ακούν
προσεκτικά. Προσπαθώ να καταλάβω τι λέει, γιατί η ντουντούκα παραμορφώνει τη φωνή
του. Η φωνή του είναι σκληρή κι όμως σαγηνευτική. Εξηγεί πως φτάσαμε στην κρίση, τα
λάθη του κόσμου και των πολιτικών. Μιλάει εμπνευσμένα, με λόγο στιβαρό και δομημένο.
Ποιος είναι αυτός, ρωτάω μια κυρία δίπλα μου. Είναι ο πρόεδρος των μεταπτυχιακών του
Οικονομικού, μου απαντάει. Τρομερό μυαλό, αριστούχος. Μιλάει κάθε βράδυ στις συνελεύσεις της
πλατείας και σαγηνεύει τον κόσμο. Βάζει το μαχαίρι στο κόκαλο, αλλά προτείνει και λύσεις. Είναι το
αστέρι της πλατείας, σώπα να τον ακούσουμε.
Και ξαφνικά μου φάνηκε πως το πρόσωπο του νεαρού έλαμψε και φώτισε την πλατεία.
Ο λόγος του έγινε οραματικός και παθιασμένος. Μίλαγε στις καρδιές κι όχι στα αυτιά.
Γοητεύτηκα, καθώς μίλαγε και στην δική μου καρδιά. Τέτοιους ανθρώπους χρειαζόμαστε
μπροστάρηδες ως χώρα, κι όχι τους οσφυοκάμπτες πολιτικάντηδες. Ένιωσα τον
κεφαλόπονο να μου περνάει, μαζί με όλη την κούραση. Μια γλυκιά ενέργεια μυρμήγκιασε
το σώμα μου, νιώθοντας το μέταλλο της φωνής του να με συνεπαίρνει. Το χειροκρότημα
του κόσμου με ξύπνησε απ’ το λήθαργο. Τον αγκάλιαζαν όλοι και τον φιλούσαν.
Ασυναίσθητα τον πλησίασα κι εγώ και έσφιξα στην αγκαλιά μου. Ο φόβος μου είχε
ολότελα εξατμιστεί. Έβγαλα τη μάσκα με μια νευρική κίνηση και τον κοίταξα ίσια στα
μάτια. Ξαφνιάστηκε κι έκανε ένα βήμα πίσω.
Είμαι ο πρωθυπουργός της χώρας, του ψιθύρισα με δάκρυα στα μάτια. Έλα μαζί μου,
ακολούθα με. Πάμε μέσα στη Βουλή, θέλω να βγεις στο βήμα και να επαναλάβεις σε όλους τα όσα
είπες εδώ στον κόσμο. Ανθρώπους σαν εσένα χρειαζόμαστε για να σωθεί η χώρα.
44_
12/12/12

O Γιάννης Φαρσάρης γεννήθηκε στην Ιεράπετρα το 1973. Σπούδασε Επιστήμη
Υπολογιστών στο Πανεπιστήμιο Κρήτης και Εκπαίδευση Ενηλίκων στο Ελληνικό
Ανοικτό Πανεπιστήμιο. Όλα τα βιβλία του διανέμονται ελεύθερα σε ψηφιακή μορφή
μέσω της ανοικτής βιβλιοθήκης www.openbook.gr
Ο προσωπικός ιστοχώρος του βρίσκεται στη διεύθυνση www.open-sesame.me
45_
Οκτώ ιστορίες για μια πλατεία

Μιχάλης Χαραλαμπάκης
Ο Δούρειος Ίππος
α) Ο Αργύρης
ΛΕΣ ΟΙ ΔΟΥΛΕΙΕΣ ΣΤΙΣ ΟΠΟΙΕΣ ΕΡΓΑΣΤΗΚΕ, ξεκίνησαν αισιόδοξα, συνεχίστηκαν θετικά και
κατέληξαν στο γραφείο του διευθυντή που στο τρίμηνο ή στο εξάμηνο, ανάλογα
πόσο γρήγορο πιστόλι ήταν, θυμόταν ότι είχε κάτι να του πει: “Αργύρη μου, τα
νουμεράκια σου δεν είναι καλά…», «Αργύρη μου, ήρθε η ώρα για περικοπές. Δε θα φύγεις
μόνο εσύ όμως, είναι ζήτημα αλλαγής στρατηγικής της εταιρείας.», «Αργύρη μου, η ζωή
είναι ένα μεγάλο θερμοκήπιο. Και μερικές φορές πρέπει να αλλάζεις τα πανιά. Δες το ως
μια ευκαιρία να ανοίξεις τα δικά σου πανιά σε θάλασσες μεγάλες, γεμάτες από ευκαιρίες.
Αλήθεια, σε ζηλεύω”.
Ό
Με τον καιρό, έμαθε να αντικαθιστά οτιδήποτε ακολουθούσε το «Αργύρη μου» με το
θόρυβο που θα έκανε το Ιντερσίτυ αν για κάποιο λόγο αποφάσιζε να κάνει μια
παράκαμψη και να περάσει μέσα από το γραφείο του εκάστοτε διευθυντή που έψαχνε
λέξεις για να κάνει μια απόλυση να φανεί σαν να τον φώναξε για να τον κεράσει γλυκό
του κουταλιού. Το αποτέλεσμα ήταν πάντα το ίδιο και όσο διαφορετικά και αν ξετύλιγε
τον εργασιακό του μίτο, πάντα κατέληγε παρέα με τον Μινώταυρο, ο οποίος τον περίμενε
για να του ανάψει το τσιγάρο στην ουρά στον ΟΑΕΔ.
Ψυχολογικά προσπαθούσε να το παλέψει και κατέφευγε συχνά στο χιούμορ, κάτι που
η βρετανοσπουδαγμένη ψυχολόγος του, χαρακτήρισε μια απεγνωσμένη προσπάθεια να
κρύψει τα συναισθηματικά του κενά και μια σοβαρή μορφή κατάθλιψης, την οποία
ονομάτισε κιόλας: «Αργύρη μου, είναι φως φανάρι. Πάσχεις από αστική κατάθλιψη».
Συνέχισε λέγοντας ότι αυτό συμβαίνει με την πλειοψηφία των υπόλοιπων ασθενών της με
ηλικία από τα 25 μέχρι τα 35 και είναι το Άγιο Δισκοπότηρο της ψυχαναλυτικής
κοινότητας στις μέρες μας και όλοι ψάχνουν για το πώς μπορεί να θεραπευτεί. Η αστική
κατάθλιψη γεννήθηκε στις μεγάλες πόλεις, θρέφεται με την αποξένωση, εντείνεται με την
46_
12/12/12

ανεργία και την επαγγελματική αβεβαιότητα και επωάζει τα αυγά της κάτω από
θεόρατους ουρανοξύστες, γιατί θέλει σκιά, καθημερινό πότισμα και καλοσιδερωμένο
λίπασμα.
Η αλήθεια είναι ότι αφαιρούνταν εύκολα, το μυαλό του πετούσε από δω και από κει,
σαν άδεια σακούλα σε μέρα με δυνατό άνεμο. Ένας φίλος του γιατρός του είπε ότι
πιθανώς να έπασχε από «ελλειμματική προσοχή» και να πάει από το ιατρείο του για
διάφορα τεστ, αλλά η προσοχή που έδωσε στο χαρτάκι με την διεύθυνσή του ήταν
ελλειμματική, όπως και ο οικιακός του προϋπολογισμός, καθώς χωρίς δουλειά δεν
μπορούσε να τα βγάλει πέρα. Η τύχη του θα του χαμογελούσε όμως.
Η ΔΕΗ ήρθε στη ζωή του από το παράθυρο και κυρίως χάρη στην παρέμβαση του
θείου, στον οποίο κλάφτηκε η κυρία Λουκία, η οποία δεν μπορούσε να βλέπει τον
κανακάρη της, να αλλάζει τις δουλειές σαν τα πουκάμισα και την ίδια στιγμή να μην έχει
ο ίδιος αρκετά πουκάμισα για να αλλάξει. Ο θείος Θανάσης και ξάδερφος της κυρίας
Λουκίας, είχε ένα παλιό συμμαθητή, ο οποίος ήταν νυν υφυπουργός. Αυτός είχε βαφτίσει
την κόρη ενός τομεάρχη στη ΔΕΗ και στα πλαίσια μιας «φωτογραφικής» προκήρυξης για
θέση συμβασιούχου στον υποσταθμό του Συντάγματος, του έστειλε την κορνίζα του
Αργύρη για να στολίσει το γραφείο του, σε περίπτωση που περάσει κανείς από το Γραφείο
Προσλήψεων.
β) Ο σεισμός
Το βράδυ της 12ης Δεκεμβρίου, ο Αργύρης ήταν στον υποσταθμό του Συντάγματος,
έχοντας την καθιερωμένη βάρδια της Τετάρτης. Δεν συνέβαινε και τίποτα το
συνταρακτικό συνήθως τις νύχτες, αλλά αυτή τη φορά τα πράγματα έμελλε να είναι πολύ
διαφορετικά. Ο σεισμός που συνέβη στις 11 το βράδυ και ενώ στην πλατεία ήταν
συγκεντρωμένος πολύς κόσμος, ήταν ισχυρός και προκάλεσε την διακοπή της
ηλεκτροδότησης σε κεντρικά κτίρια, όπως εκείνο της Βουλής, στο οποίο εκείνη την ώρα
ψηφιζόταν ο προϋπολογισμός για το 2013. Με τους δρόμους να είναι γεμάτοι με κόσμο, ο
Αργύρης μαζί με κάποιους συνάδελφούς του, κατευθύνθηκαν στο κτίριο της Βουλής με τα
πόδια, ανοίγοντας δρόμο ανάμεσα στο πλήθος.
47_
Οκτώ ιστορίες για μια πλατεία

Ο κόσμος ήταν πανικόβλητος, με το σκοτάδι να εντείνει το φόβο που του προξένησε ο
σεισμός, ο οποίος είχε φέρει κάποιους (κυρίως ηλικιωμένους) ανθρώπους σε κατάσταση
λιποθυμίας, ενώ δεν έλειπαν και οι μικροτραυματισμοί. Ο Αργύρης έχοντας την οδηγία
να πάει άμεσα στη Βουλή, δεν είχε χρόνο για χρονοτριβές ούτε για βοήθεια και η
φευγαλέα στιγμή που το θέαμα απήγαγε το μυαλό του, ήταν όταν έφτανε στο κτίριο της
Βουλής. Η εικόνα της σκοτεινιασμένης πλατείας, στην οποία λαμπύριζαν χιλιάδες
άνθρωποι κρατώντας τα κινητά τους, είτε για να τηλεφωνήσουν τους δικούς τους, είτε για
να φωτίζουν το σκοτάδι τους, έμοιαζε σαν χιλιάδες πανικόβλητες πυγολαμπίδες, να είχαν
καταδικαστεί για απόψε ή για πάντα να βολοδέρνουν στον κλοιό των ψηλών κτιρίων,
χωρίς διαφυγή. Πριν συνεχίσει, αναρωτήθηκε τι θα είχε να πει η ψυχολόγος του για αυτό.
Η Βουλή χωρίς τα φώτα της έμοιαζε σαν ένα παρατημένο στοιχειωμένο κτίριο, στο
οποίο πιθανότερο θα ήταν να συναντούσες φαντάσματα, παρά συνεδριάσεις με
στεντόρειους λόγους και επιχειρήματα. Και έτσι περίπου ήταν. Οι διεργασίες στο
εσωτερικό ήταν πολλές, αλλά δεν αφορούσαν επ’ ουδενί τον προϋπολογισμό. Κανείς δεν
το ομολογούσε εκτός εσωκομματικής ομάδας, αλλά κοινή επιθυμία όλων ήταν να
διαφύγουν από το κτίριο και η ψηφοφορία να αναβληθεί, ειδικά τώρα που δεν ήξεραν τι
τροπή μπορεί να είχε πάρει εκεί έξω η κατάσταση. Φυσικά κανείς δεν το έκανε. Το
πολιτικό κόστος του πρώτου που θα παρατούσε τη Βουλή μια τέτοια ώρα θα ήταν τεράστιο
και μη αναστρέψιμο με επικοινωνιακά τρικ μέχρι τις επερχόμενες εκλογές, οπότε κανείς
δεν τόλμαγε το πρώτο βήμα.
Ούτε κάποιο κόμμα ήταν φυσικά διατεθειμένο να αναλάβει το πολιτικό βάρος μιας
τέτοιας απόφασης. Τα πολιτικά αντανακλαστικά τους έφεραν ένταση ανάμεσα στα
στελέχη των μεν και των δε, αλλά μόλις άρχισαν να συνειδητοποιούν ότι οι κάμερες δεν
καταγράφουν και ότι ο χρόνος που ενδέχεται να πάρει για να φτιαχτεί η ηλεκτροδότηση,
μπορεί να είναι και περισσότερη από όσο μπορούν να αντέξουν, άφησαν κατά μέρους το
παιχνίδι των εντυπώσεων και μίλησαν ο ένας στον άλλο με αμεσότητα και φιλικό τόνο.
Όλοι συγκεντρώθηκαν στα κεντρικά έδρανα, ακόμα και εκείνοι που η φωνή τους δεν
ακουγόταν συνήθως, εδώ της δόθηκε βήμα και όλοι έβαλαν κάτω τις προτάσεις τους για
κοινή διαφυγή.
48_
12/12/12

γ) Ο Δούρειος Ίππος
Το σχέδιο δεν περιελάμβανε ένα γιγάντιο άλογο με ροδάκια το οποίο θα προσπέρναγε
την πλατεία, χωρίς κανείς να αναρωτηθεί από πού ξεφύτρωσε. Το ζήτημα ήταν να
περάσουν απαρατήρητοι και οι πιο απαρατήρητοι άνθρωποι εκείνη την βραδιά ήταν οι
αστυνομικοί που είχαν εισχωρήσει στη Βουλή για περαιτέρω περιφρούρηση, αλλά και οι
τεχνικοί της ΔΕΗ που έρθει για να διορθώσουν τις βλάβες. Πήραν τα μέτρα τους όσον
αφορά την άκρα μυστικότητα της επιχείρησης (κατά τη διάρκειά της, αλλά και μετά) και
προχώρησαν.
Αντί για σιδερωμένα κοστούμια και ακριβές γραβάτες, οι πολιτικοί μας ντύθηκαν με
κόκκινα κράνη και λερωμένες φόρμες εργασίας με τιράντες που έγραφαν «ΔΕΗ», ενώ οι
πιο μεγαλόσωμοι αναγκάστηκαν να κουβαλήσουν και μερικές βαριές κούτες με εργαλεία.
Οι υπόλοιποι έβαλαν τις στολές των αστυνομικών με σαφείς εντολές όταν βγουν από την
Βουλή να πάνε με συντεταγμένο βήμα προς το σημείο συγκέντρωσης, κάνοντας μάλιστα
πρόβες βήματος στους διαδρόμους με μαέστρο των αρχηγό των αστυνομικών δυνάμεων.
Στα σημεία συγκέντρωσης, θα τους περίμεναν κλούβες για να τους μεταφέρουν στα σπίτια
τους.
«Μην φτιάξετε την ηλεκτροδότηση στο κτίριο πριν τις 2.» Το τηλεφώνημα από τον
αρχηγό του υποσταθμού στον προϊστάμενο του Αργύρη ήταν σαφές και ήταν από τα
τηλεφωνήματα τα οποία τα ακούς αν θέλεις να έχεις το κεφάλι σου ήσυχο. Έμπειρος ο
προϊστάμενος, ακολούθησε την εντολή χωρίς να κάνει περιττές ερωτήσεις και συντόνισε
την ομάδα του ώστε το πρόβλημα να λυθεί στις 2 ακριβώς. Η ανάνηψη του εξωτερικού
φωτισμού της Βουλής έκανε για κάποιο λόγο το πλήθος να ζητωκραυγάσει, ένα μεγάλο
ποσοστό του οποίου είχε μείνει εκεί να περιμένει τις εξελίξεις. Η ενημέρωση ότι λόγω της
καθυστερημένης επαναφοράς της ηλεκτροδότησης, η ψηφοφορία είχε αναβληθεί και ότι οι
βουλευτές είχαν ήδη αποχωρήσει από το χώρο όξυνε τις αντιδράσεις, αλλά η κούραση της
βραδιάς ήταν τόσο μεγάλη που οι εστίες έντασης υποχώρησαν, με τον κόσμο να φεύγει
μαζικά.
49_
Οκτώ ιστορίες για μια πλατεία

δ) Η συνεδρίαση του ενός
Ο Αργύρης φορώντας το κοστούμι που του παρέδωσε ένας βουλευτής αντίστοιχου
αναστήματος σε αντάλλαγμα για την φόρμα εργασίας του, παρέμενε εντός της
ηλεκτροδοτημένης Βουλής για να διορθώσει και τις τελευταίες εκκρεμότητες στον χώρο
των συνεδριάσεων. Όντας για κάποια λεπτά μόνος εκεί, αποφάσισε να ανέβει στο
πόντιουμ να δει για λίγες στιγμές τα έδρανα με τα μάτια των βουλευτών. Αντί για άδεια
έδρανα, τα φαντάστηκε όλα γεμάτα, με όλα τα βλέμματα να κρέμονται από τις λέξεις του.
Το σκέφτηκε λίγο, ζήτησε λίγο παραπάνω χρόνο από τον αόρατο προεδρεύοντα, ενώ ήπιε
αργά και σταθερά το νερό από το ποτήρι.
Απευθύνθηκε στους συναδέλφους του με ήρεμη φωνή, ενώ στην ατζέντα του, ξεχωριστό
χώρο είχε η πρόταση για την μείωση των οπλικών συστημάτων, το κόστος των οποίων
βαραίνει κάθε ετήσιο προϋπολογισμό με υπέρογκα ποσά. Με νούμερα και μαθηματική
λογική, εξήγησε πόσα χρήματα μπορούν να εξοικονομηθούν, από αυτή μονάχα την
κίνηση και τι αντίκτυπο θα έχουν στην διατήρηση των μισθών στα ίδια επίπεδα, με τα
επιδόματα ανέγγιχτα, χωρίς την ίδια ώρα να πρέπει να γίνουν μαζικές απολύσεις. Έκλεισε
τα μάτια και φαντάστηκε τους συναδέλφους να σηκώνονται από τα έδρανα για να τον
επευφημήσουν, όλοι με τα κοστούμια τους, όπως και αυτός, σαν ο πρώτος του λόγος να
ήταν και η διαδικασία μύησης του στο νέο του αξίωμα και τη νέα καριέρα που του
παρουσιαζόταν.
Η ψήφιση του πραγματικού προϋπολογισμού αναβλήθηκε τελικά για μερικές μέρες
για να γίνουν εργασίες αποκατάστασης της Βουλής, η οποία παρουσίασε εκτεταμένες
ρωγμές, μετά το σεισμό. Στην ψηφοφορία που έγινε στην 17η Δεκεμβρίου, εγκρίθηκαν τα
νέα μέτρα, μέσα από τα οποία ανακοινώθηκε η περαιτέρω μείωση του βασικού μισθού, με
γενίκευση του θεσμού της εφεδρείας και της ημι-απασχόλησης στις ΔΕΚΟ, σε συνδυασμό
με εκτεταμένες απολύσεις προσωπικού.
Τρεις μέρες μετά, ο προϊστάμενος κάλεσε τον Αργύρη στο γραφείο για να τον κεράσει
ένα “γλυκό του κουταλιού”.
50_
12/12/12

Η πόλη και το τσιμέντο, οι άνθρωποι και οι ιστορίες τους, τα δίπολα και οι
αντιθέσεις, οι συμπτώσεις και οι εναλλακτικές πραγματικότητες, είναι
κάποια από τα πράγματα που τον εμπνέουν και είναι κάποιες από τις
θεματικές πάνω στις οποίες ξεδιπλώνει τον συγγραφικό του λόγο, στον
οποίο συνυπάρχουν η φαντασία, το χιούμορ και οι διαρκείς ανατροπές της
πλοκής και του ύφους. Κείμενα του υπάρχουν στον διαδικτυακό του χώρο
urbanpoetic.wordpress.com τον οποίο δημιούργησε το 2009, ενώ γράφει
και στην εφημερίδα πόλης Monitor του Ηρακλείου Κρήτης, όπου και
γεννήθηκε πριν από 29 χρόνια. Συμμετείχε στο συλλογικό e-book «Δήγμα Γραφής» με το διήγημα «Πεθαίνεις
μόνο μια φορά».
51_
Οκτώ ιστορίες για μια πλατεία



ΛΕΥΤΈΡΗΣ ΚΡΗΤΙΚΌΣ

www.openbook.gr
ΤΟ ΟΡΟΠΕΔΙΟ ΥΨΟΣ
ΤΩΝ ΜΥΡΜΗΓΚΙΩΝ
Λευτέρης Κρητικός
Παρακαλούμε σκεφτείτε το περιβάλλον πριν εκτυπώσετε
2_
ΤΟ ΟΡΟΠΈΔΙΟ ΎΨΟΣ ΤΩΝ ΜΥΡΜΗΓΚΙΏΝ

ΤΟ ΟΡΟΠΕΔΙΟ ΥΨΟΣ ΤΩΝ ΜΥΡΜΗΓΚΙΩΝ
Μυθιστόρημα
ISBN 978-960-99990-1-4
2012
OPENBOOK – Ανοικτή Λογοτεχνία
& Λευτέρης Κρητικός
Επιμέλεια κειμένου:
Ντέμη Μπαλντά
Σχεδιασμός εξωφύλλου:
Μιχάλης Καφαντάρης [ http :// orneo. blogspot. com ]
Επιμέλεια έκδοσης:
Γιάννης Φαρσάρης [ www. open - sesame. me ]
Ευχαριστίες στον Στρατή Χαβιαρά για τις πολύτιμες συμβουλές
Το μυθιστόρημα “Το οροπέδιο ύψος των μυρμηγκιών”
διανέμεται ελεύθερα στο Διαδίκτυο σε μορφή ψηφιακού βιβλίου
με άδεια Creative Commons
[ Αναφορά προέλευσης - Μη Εμπορική Χρήση - Παρόμοια Διανομή ]
3_
ΛΕΥΤΈΡΗΣ ΚΡΗΤΙΚΌΣ

Ο Λευτέρης Κρητικός γεννήθηκε έναν αιώνα μετά τον Καβάφη, έξι χρόνια μετά τον
θάνατο του Καζαντζάκη και το πρώτο του λογοτεχνικό κείμενο παραδόθηκε στην πυρά
την χρονιά που αποχαιρέτησε τα εγκόσμια ο Σκαρίμπας. Κατάγεται από την Κρήτη. Το
1994 απέκτησε μια κόρη. Αρέσκει του πολλά η μουσική, η λογοτεχνία και η μαγειρική.
Ενίοτε βυθίζεται σε σκέψεις χαζεύοντας πίνακες του Monet και του Caravaggio. Έχει
μια ψύχωση με τον Frank Zappa, κάνει διαλογισμό με τον John Coltrane και ευχαριστεί το
σύμπαν που του σύστησε τον Δημήτρη Μητρόπουλο. Καυχιέται ότι φτιάχνει
καταπληκτική ρεβυθόσουπα, δεν του αρέσει η οδήγηση οποιουδήποτε τροχοφόρου
οχήματος και ως τα τώρα έχει γράψει τρία μυθιστορήματα. Οι ανταποκρίσεις εκ του
βιογραφικού μετώπου θα συνεχιστούν.
e-mail: [ lefteriskritikos63@gmail.com ]
4_
ΤΟ ΟΡΟΠΈΔΙΟ ΎΨΟΣ ΤΩΝ ΜΥΡΜΗΓΚΙΏΝ

1.
ΆΘΕ ΜΈΡΑ ΤΑ ΊΔΙΑ. ΑΝΑΖΗΤΟΎΝΤΑΙ ΕΙΔΉΣΕΙΣ. ΑΝΤΊΔΟΤΟ ΖΩΉΣ. Ωσάν. Εφημερίδες
παραμάσχαλα, μια κούπα καφέ με ανταλλακτικό, τσιγάρα με κομπολόι
άφιλτρο, στρωσίδι πούπουλου στην ξεχαρβαλωμένη καρέκλα του γραφείου άσυλου
υπολογιστών, σκόνη των άλλων συναδέλφων για σουβέρ αναισθητικού και κάθομαι.
Άλλη μια νύχτα έχει περάσει δίχως να κάνει κλικ η ζώνη ασφαλείας ονείρων κι έτσι
ταξίδεψα με ταρακούνημα διαρκείας στον ύπνο μου.
Κ
Την επόμενη φορά να θυμηθώ να ζωθώ πριν ξεκινήσω. Κάθε μέρα ξεχνιέμαι. Κι
όταν ξυπνώ αγχώνομαι ωσότου επιβεβαιωθώ πως είμαι ζωντανός. Όχι, δεν είναι ο
θάνατος το άγχος μου, η έλευσή του εν αγνοία μου είναι. Κι ώσπου να φτάσω στο
γραφείο, να προσπεράσω συνωμοτικά γραφεία άλλων σταυρόλεξα συναδελφικά, να
πάρω καφέ βρίζοντας κάθε που έχει αναμονή, να φτάσω επιτέλους στο χώρο ευθύνης
περιωπής μου, το είναι μου στριφογυρίζει σαν γυροσκόπιο αναζητώντας αποδείξεις
εξωγήινης ζωής. Αφού αυτή που νιώθω εγώ ζωή, δεν είναι παρά τεστ προσομοίωσης
φυγής.
Εν τω μεταξύ η ζωή κυλά αλλού απ’ όπου βρίσκομαι εγώ. Το πανωφόρι εαυτού
που έχω ζαλωθεί μου φέρνει λίγο σε προβιά αρνιού κλεισμένου σε μαντρί. Θέλω
αλήθεια να ξεφύγω και να γίνω; οπότε μην έχοντας μυαλό καθάριο και ψυχή
ζεματιστή ανατροπών, σκαρφίζομαι προσωρινά, θαρρώ, άλλη μορφή φυγής…
Μια χορδή από έντερο ζώου. Ο διαιτητής σφύριξε τη λήξη του αγώνα. Ένα
αυτοκίνητο που έρχεται προς το μέρος σου. Η καμπάνα της εκκλησίας. Το αεροπλάνο
προσγειώνεται. Ψήνουμε στη μεσαία σχάρα για 2 ½ ώρες στους 200c. Εγκατέλειψε
λόγω ενός τραβήγματος στους προσαγωγούς. Σ’ ένα κατάστημα αντρικών ειδών
ζητάτε ένα κοστούμι κι ένα διαμέρισμα. Τότε που ο αδελφός του πατέρα μου είχε
5_
ΛΕΥΤΈΡΗΣ ΚΡΗΤΙΚΌΣ

μείνει από λάστιχο στην εθνική οδό. Ούτε θα κάνετε μακροβούτια ανάμεσα σε
ετοιμόρροπες στοίβες ρούχων για να βρείτε το αγαπημένο σας πουλόβερ. Η
κινησιολογία του σώματός του μαρτυρά ότι πρόκειται για άνθρωπο ξεχωριστού
κύρους. Μια στολή μας μετατρέπει σε σύμβολα. Η ίδια είχε εκμυστηρευτεί κάποτε.
Επειδή μιλάμε για προτεραιότητες. Του άφησε το οικόπεδο στους Παξούς. Ο φίλος, ο
συγγενής που σου έλεγε μην αντιδράς, μη διεκδικείς, μην ανοίγεσαι επαγγελματικά,
μην επιθυμείς, μη ρισκάρεις, μην επεκτείνεσαι, μη διαμαρτύρεσαι. Χθες για λίγα
λεπτά δεν είχα δίκτυο κι αγχώθηκα. Μου είπε ότι στην προηγούμενη ζωή μου ήμουν
αγρότισσα στο Κάρντιφ της Ουαλίας. Είχε δημιουργήσει ένα ειδικό ταμείο για να
λαδώνει πάσης φύσεως αξιωματούχους.
Η πεταλούδα στους παραδοσιακούς πολιτισμούς ήταν σύμβολο της ψυχής.
Είδη κιγκαλερίας. Ο κλειδούχος έχει γυρίσει το κλειδί και το τρένο μπαίνει στη
γραμμή για επιστροφή. Βλέπετε αλλά μην εγγίζετε. Ο έχων ώτα ακούειν, ακουέτω!
Πύρινη λαίλαπα. Το επίπεδο εργασίας πρέπει να βρίσκεται σε ύψος 85cm από το
έδαφος και η βάση πρέπει να είναι μεταλλική από βαρύ στραντζαριστό χάλυβα και
να περιέχει ένα ράφι σε ύψος 30cm από το έδαφος. Σε πιέζουν, τον πιέζουν, μας
πιέζουν. Ήχος παράγεται όταν τα σωματίδια κάποιου υλικού μέσου αναγκασθούν να
εκτελέσουν ταλάντωση. Φωνάζεις, φωνάζει, φωνάζουμε. Θόρυβος. Ολοένα
αυξανόμενος. Συγχορδία παραφωνίας. Λες να έχει αρχίσει το έργο; Κάνει πλάκα
στους hippies που όλη την ώρα ασχολούνται με το πώς θα μαστουρώσουν καλύτερα.
We are only in it for the money. Τι άλλο; Μια ρέγκα και ½ κιλό φασόλια. «Λύματα»,
καλούνται εν γένει τα απόβλητα υγρά των κατοικιών, ιδρυμάτων, εργοστασίων ή
άλλων εγκαταστάσεων περιοχής τινός. Δεν προσπάθησες να με πάρεις τηλέφωνο. Η
καλύτερη εποχή για το κυνήγι του αγριογούρουνου είναι μετά από βροχή γιατί τα
ίχνη του βρίσκονται εύκολα. Μετά από κάθε παραίτηση βουλευτή, τα κράτη μέλη
οφείλουν να γνωστοποιούν στο Ευρωπαϊκό Κοινοβούλιο το όνομα του αντικαταστάτη
του. Για να βοηθήσει την οικογένεια της, δεκατριάχρονο κοριτσάκι ακόμα, πιάνει
δουλειά σε εργοστάσιο ως κορδελιάστρα. Η διαταραχή πανικού περιλαμβάνει
6_
ΤΟ ΟΡΟΠΈΔΙΟ ΎΨΟΣ ΤΩΝ ΜΥΡΜΗΓΚΙΏΝ

έντονες, απροσδόκητες και ξαφνικές κρίσεις άγχους που διαρκούν συνήθως μερικά
λεπτά. Εργατικό ατύχημα είναι εκείνο που συμβαίνει στον εργαζόμενο κατά τη
διάρκεια της εργασίας ή με αφορμή την εργασία και οφείλεται σε απότομο βίαιο
εξωτερικό γεγονός (συμβάν) που προκαλεί πρόσκαιρη ή διαρκή ανικανότητα
εργασίας. Είμαστε όλοι τραυματίες. Κρεσέντο φασαρίας. Για το χαρακτηρισμό του
ατυχήματος σαν εργατικού είναι αδιάφορος ο χρόνος εκδήλωσης των δυσμενών
συνεπειών στην υγεία του εργαζόμενου, το αν εκδηλώνονται αμέσως, αργότερα ή
σταδιακά, όπως και το εάν υπάρχει μερίδιο συνυπαιτιότητας του εργαζόμενου. Το
άκουσες χοντρέ;
Παύση. Συγκομιδή. Του ελαιοκάρπου θα πρέπει να γίνεται στο άριστο στάδιο της
ωρίμανσης. Το και βιομηχανικής ωρίμανσης λεγόμενο. Το στάδιο αυτό φαίνεται να
συμπίπτει με την αρχή της αλλαγής του χρώματος του ελαιοκάρπου από πράσινο -
κίτρινο σε μελανό-ιώδες. Όλα ξεκινούν όταν φτάνει στην πόλη ένας κάτωχρος
θεότρελος άγνωστος έμπορος λευκών ειδών. Κρυφτείτε! Ανάμεσα στον κόσμο και στη
συνείδηση δεν υπάρχει τίποτα, λέει. Τίποτα είναι και φαίνεται μηδέν. Παράγει ο
εγκέφαλος συνείδηση όπως μια κιθάρα μουσική ή τα νεφρά ούρα;
Οι ιδεοληψίες, εμμονές ή "κολλήματα", αποτελούν επίμονες, επαναλαμβανόμενες
ιδέες, σκέψεις, εικόνες ή παρορμήσεις που το άτομο θεωρεί δυσάρεστες, παράλογες ή
ανεπιθύμητες. Ποιος φταίει για το λίπος; Εσένα το λέει! Κράτα σταθερή τη ζυγαριά.
Οι Γάλλοι το ονομάζουν ελληνικό τσάι και το χρησιμοποιούν όπως κι οι υπόλοιποι
Ευρωπαίοι όχι μόνο για φαρμακευτικούς αλλά και για μαγειρικούς σκοπούς.
Τελεία. 18 ΑΝΩ. Η ζωή ως εμβόλιο προστασίας του αίσχους. Θυμάμαι πάντα τι
ήθελα να γίνω όταν αυτή πονούσε η δεύτερη γεύση είναι της τυρόπιτας των
βασανιστών η φωτογραφία. Έχεις ξεφύγει. Έχω ξεφύγει. Έχει ξεφύγει. Πέταξε ένα
βότσαλο στην πλάτη του κύματος. Εντάξει. Μέχρι εδώ. Από εκεί και πέρα με δική τους
ευθύνη. Το ύψος των τόνων εξαρτάται εκ του μήκους των δονούμενων χορδών. Στην
Ανατομία χορδή λέγεται η μεμβράνη που παράγει τη φωνή στο λάρυγγα. Στη
7_
ΛΕΥΤΈΡΗΣ ΚΡΗΤΙΚΌΣ

Γεωμετρία, λέγεται χορδή το ευθύγραμμο τμήμα που συνδέει δυο σημεία περιφέρειας
κύκλου ή καμπύλης. Στη Μουσική, χορδή είναι εύκαμπτη, ελαστική, ισχυρά
τεντωμένη κλωστή (δερμάτινη ή μεταλλική), που χρησιμοποιείται στα έγχορδα
όργανα ως πηγή για παραγωγή ήχων.
Σε χάνω, δεν έχω σήμα. Αυτός δεν είχε ούτε τηλέφωνο.
Κλειδώνομαι στον κόσμο των ειδήσεων των άλλων. Αρνούμαι να υπάρξω αλλιώς.
Πέφτω με τα μούτρα στη μελέτη και διαβάζω τα πάντα. Έχω κι άλλοθι άλλωστε.
Αποδελτίωση κάνω. Ταξινομώ ειδήσεις. Αυτοκίνητα, τηλεφωνία, τράπεζες,
ασφαλιστικές εταιρείες. Οι κύριοι τομείς ενδιαφέροντος. Εντιμότατοι απατεώνες.
Ενδελεχής έρευνα σε όλον τον Τύπο. Μ’ αρέσει. Είναι ο μόνος τρόπος να ξορκίζω τις
φοβίες μου χωρίς ουδείς ν’ αντιλαμβάνεται το πρόβλημά μου. Κάθε μέρα ζω εκτός
ορίων. Κάθε μέρα είμαι εκτός εαυτού. Κάθε μέρα οι συνάδελφοί μου ζουν στον κόσμο
τους, που για τον καθένα είναι διαφορετικός. Αγωνίζονται να υπάρξουν ο ένας στου
άλλου τον κόσμο. Πνίγονται όμως οσάκις προσεγγίζουν, πανικοβάλλονται και
τρομαγμένοι βγάζουν φυσαλίδες οργής που γίνονται καταρρακτώδης βροχή που
οδηγεί σε πλημμύρες κακίας.
Κι άθελα τους γίνονται οξυγόνο ζωής για μένα που καταγράφω ως είδηση την
ημερολόγια συμπεριφορά τους.
Είδηση λένε είναι όταν άνθρωπος δαγκώνει σκύλο κι όχι το αντίθετο. Δεν μας
χέζετε λέω εγώ! ένα ωραίο χαμόγελο πάνω σ’ ένα ποδήλατο. Ένα βότσαλο που
εκσφενδονίζεται στην ήρεμη θάλασσα και ταξιδεύει σύντομα περπατώντας πάνω
της. Ένας Λευκός νάνος εκπέμπει παλμούς όπως ένα πάλσαρ. Λένε. Οι λευκοί νάνοι
και τα πάλσαρ αντιπροσωπεύουν δύο ευδιάκριτες κατηγορίες συμπαγών
αντικειμένων που γεννιούνται αμέσως μετά τον αστρικό θάνατο. Συμπληρώνουν.
Θαυμάσιο! Ο θάνατός του, η ζωή τους! Εκεί συμβαίνει επομένως. Μακριά από μας.
Εδώ έχει πάντα κρύο. Κι όλο περισσότερο απομακρύνεται ο ένας από τον άλλο.
Χαθήκαμε! Ναι, υποχρεώσεις βλέπεις. Χρέωσε τους αμφότερους για αδιαφορία.
8_
ΤΟ ΟΡΟΠΈΔΙΟ ΎΨΟΣ ΤΩΝ ΜΥΡΜΗΓΚΙΏΝ

Αρρώστησε ο πεθερός μου, τρέχαμε στα νοσοκομεία. Τι είχε; Δεν ξέρω, περιμένουμε
τις εξετάσεις. Χθες βγήκαμε έξω, πήγαμε στα μπουζούκια. Ωραία ε;
Σιγά που βγήκατε τότε! Μπήκατε θέλεις να πεις σε μια σκουληκότρυπα ονείρου!
Τούνελ επικοινωνίας με το παρελθόν ή με κάποια απομακρυσμένη περιοχή του
σύμπαντος τους. Υπερβολή. Ναι. Όπως κι η ανύπαρκτη ζωή. Φεύγω. Καιρός να
αλλάξω εικόνες.
Η δημοφιλής υπηρεσία Google Earth που παρέχει τη δυνατότητα στους χρήστες της
να επισκεφθούν διαφορετικά σημεία του πλανήτη μέσω χαρτών, κάνει ένα ακόμη
βήμα πιο πέρα με μια νέα υπηρεσία που θα δίνει τη δυνατότητα στους χρήστες της να
γίνουν παρατηρητές του Διαστήματος. Η νέα υπηρεσία που ονομάζεται Sky, αποτελεί
ένα «εικονικό τηλεσκόπιο» και δίνει τη δυνατότητα στους χρήστες του Google Earth να
βλέπουν τον ουρανό, όπως αυτός φαίνεται από τη γη.
Όσο πάει κι ολοκληρώνεται το σύστημα παρακολούθησης. Ένας σούπερ
κατάσκοπος στον υπολογιστή μας. Στη διάθεσή μας ελεύθερα. Έχει ενδιαφέρον η
επόπτευση από ψηλά. Βλέπεις χωρίς να σε βλέπουν. Ωραίο θέαμα. Και φυσικά πολλοί
θα είναι αυτοί που βρήκαν υπέροχη την ιδέα. Και καθημερινά προστίθενται κι άλλοι.
Ώσπου κάποια στιγμή όλοι θα παρακολουθούν όλους. Θα φανταζόμαστε μόνο. Δεν
θα ζούμε. Θα κάνουν όλοι ότι κι εγώ. Θ’ αποδελτιώνουν δια μέσου της φαντασίας την
πραγματικότητα. Έτσι ζει αυτός. Εκείνη είναι χωρισμένη. Αυτό το ζευγάρι
τσακώνεται συνεχώς. Αυτή η οικογένεια φυτοζωεί. Κι η γη είναι ένας πλανήτης
εργοτάξιο κατασκευής ελαττωματικών περιστατικών. Εμείς.
Σαν φτυσιές λάσπης στη βάση ενός τεράστιου οικοδομήματος. Ένα υπόλοιπο
υλικού επιχρίσματος. Σοβάς. Ασβεστοκονίαμα. Ότι περίσσεψε από το πασάλειμμα
του τοίχου. Όλοι μας. Από ψηλά κοιτώντας. Χωρίς καν να μπεις σ’ ένα αερόστατο. Ή
σ’ ένα αεροπλάνο. Ακόμα και σε διαστημικό λεωφορείο. Πιο ωραία βλέπεις από δω.
Από την οθόνη του υπολογιστή σου. Φτάνει να εγκαταστήσεις το μαγικό πρόγραμμα.
9_
ΛΕΥΤΈΡΗΣ ΚΡΗΤΙΚΌΣ

Google earth. Η γη από ψηλά. Όποιο σημείο της κι αν θέλεις καταφέρνοντας ένα
καίριο πλήγμα στην πλήξη της μονότονης ζωής σου.
Κάπως έτσι θα σκέφτηκε κάποιος. Σίγουρα.
Θα το έκανε λοιπόν. Πρώτα τον ενδιέφερε η πόλη του. Η Αθήνα. Πώς να ήταν από
ψηλά; από πολύ ψηλά! Θα του άρεσε το ίδιο; ένιωσε να φλέγεται από περιέργεια. Αν
είναι αλήθεια όσα λένε θα μπορώ να δω λεπτομέρειες σ’ απόσταση ενός μέτρου! Και
χέστηκα δηλαδή! Εμένα με νοιάζει να βλέπω πανοραμικά κι ας μην είναι και στο
μέτρο! Ξαφνικά συνειδητοποίησε ότι συλλογιζόταν δίχως να κάνει πράξη την
επιθυμία του. Τι μαλάκας! Τι περιμένω άραγε; σωστά. Έχω μια αγωνία. Μπορεί να
είναι και τρακ. Μήπως κοροϊδεύουν; να είναι κανένα κακόγουστο αστείο όπως τόσα
που κυκλοφορούν κάθε τόσο στο διαδίκτυο; ε και; ας είναι! Τι είχες Γιάννη, τι είχα
πάντα! Εμπρός λοιπόν.
Πληκτρολόγησε τη διεύθυνση. Enter. Δέκατα δευτερολέπτου επιφάνειας.
Download free. Κλικ και φύγαμε. Παρακαλούνται οι αξιότιμοι επιβάτες να δέσουν τη
ζώνη τους. Τόσο απλό ήταν τελικά. Κάθισε και περίμενε να ολοκληρωθεί η
διαδικασία. Υπόθεση υποδιαίρεσης του λεπτού. Όσο κρατά η διαδικασία εκτόξευσης
ενός πυραύλου. Κι η αντίστροφη μέτρηση ολοκληρώνεται με την εντολή install. Next
κι είμαστε έτοιμοι. Install is completed. Και τώρα εγώ κι όλοι σας. Που θέλω να πάω;
Δεν ήξερε. Αισθάνθηκε όπως κάθε πεινασμένος αντιμέτωπος με πολλά πιάτα
φαγητού. Από πού ν’ αρχίσω; να δω πρώτα την Ακρόπολη τιμής ένεκεν; ας τη δω. Ή
καλύτερα, στάσου! Τι να την κάνει την Ακρόπολη; από ψηλά μπορεί να μην είναι και
τόσο γοητευτική. Τι γοητευτική δηλαδή. Ένα ερείπιο σύνορο είναι. Το πριν και το
μετά. Άσε δεν θέλω. Δεν είχε και πολλή εκτίμηση άλλωστε στο μεγαλείο της.
Πεπαλαιωμένα έργα μιας διατηρητέας με το ζόρι εποχής. Προτιμώ την Αττική οδό.
Στο δακτυλίδι της λεωφόρου Κηφισιάς. Αυτό μάλιστα. Ας πάω. Ωραίο που είναι! Αυτό
είναι έργο! Και πως φαίνεται από ψηλά! Σαν δακτυλίδι αρραβώνων. Αρραβωνίζεται ο
δούλος του Θεού εκσυγχρονισμός τη δούλη του θεού Αθήνα.
10_
ΤΟ ΟΡΟΠΈΔΙΟ ΎΨΟΣ ΤΩΝ ΜΥΡΜΗΓΚΙΏΝ

Συνειρμοί πάμπολλοι ξεπήδαγαν από το κεφάλι του όσο χάζευε δορυφορικά την
ολοκληρωμένη εικόνα μιας τετελεσμένης σεμνής τελετής. Να πάω και σπίτι μου; δύο
βήματα είναι. Χαλάνδρι μεριά. Στη Ρεματιά. Ωπ! Νάτο! Κοίτα να δεις φίλε μου! η
σκεπή του σπιτιού μου! πόσο καιρό τώρα λέω να φτιάξω εκείνο το σπασμένο
κεραμίδι! ο κήπος μου! τα γύρω σπίτια, οι δρόμοι, χα! Να και το τροχόσπιτο του
μαλάκα απέναντι μου! το βενζινάδικο στην Πεντέλης! Και το ξενοδοχείο! Τι
ξενοδοχείο δηλαδή, γαμιστρώνας είναι. Ωραία. Κι η εκκλησία στη θέση της. Έχει
ακόμα τα τούβλα και το αμμοχάλικο από τις εργασίες καλλωπισμού του πατρός
Νεκταρίου. Ο εφημέριος μας.
Τα μάτια του σπινθήριζαν ικανοποίηση σε κάθε ανακάλυψη. Κάθε του βλέμμα με
οδηγό τον κέρσορα έβαζε φωτιά στα κατάλοιπα βήματά του αποψιλώνοντας
οτιδήποτε αδιάφορο βλέψης. Μωρό παιδί αντιμέτωπο με καινούργιο παιχνίδι. Μια
μαρμαρυγή θριάμβου είχε απλωθεί σαν αύρα γύρω του κάνοντας την οθόνη να
τρεμοπαίζει. Ήταν ολοφάνερη η ηλεκτρομαγνητική καταιγίδα έκστασης. Κι αυτός
απορροφημένος τόσο όσο να αγνοεί το τηλέφωνο που κουδούνιζε ζητώντας μιαν
απάντηση παρουσίας. Είσαι ή δεν είσαι εκεί;
Συνέχισε την περιπλάνηση λες κι ομφαλοσκοπούσε επί τούτου και δια τούτο. Η
κρυφή γοητεία της απόλυτης αδράνειας. Περιεργαζόταν τους γνωστούς δρόμους
γύρω από το σπίτι του οριζοντίως και καθέτως. Χα! Σαν να λύνω σταυρόλεξο είναι! Τα
μαύρα τετράγωνα είναι οι μονοκατοικίες. Ή να μην έχω καθόλου μαύρα τετράγωνα;
να το φτιάξω για δυνατούς λύτες; Κι η ρεματιά τι ρόλο να βαράει; έτσι όπως φαίνεται
είναι σαν σκαλάκια από μαύρα τετράγωνα. Ναι, αυτό είναι. Ένα οριζοντίως.
Τραπεζικός υπάλληλος αριστοκρατικής πλην όμως εκποιημένης καταγωγής,
κάτοικος οδού Ανθέων. Εγώ είμαι αυτός! Επτά γράμματα! Να το πάρει η ρεματιά;
άντε να το πάρει! Κριεζής!
Μ’ αυτά και μ’ αυτά πήρε και νυχτώθηκε να περιδιαβαίνει την Αθήνα δορυφορικά
μέσα από τις χιλιάδες φωτογραφίες που είχε στη διάθεσή του δωρεάν. Δωρεάν!
11_
ΛΕΥΤΈΡΗΣ ΚΡΗΤΙΚΌΣ

Μαγική λέξη. Πολύ του άρεσε. Αν και οικονομικά ανεξάρτητος από τη μέρα που
γεννήθηκε έδειχνε μια λατρεία σ’ οτιδήποτε αποκτούσε τσάμπα. Θα μπορούσε να
έχει οτιδήποτε αλλά αυτός προτιμούσε να συμπεριφέρεται σαν μισθοσυντήρητος.
Αυτοκίνητο οδηγούσε πάντα δεύτερο χέρι. Βενζίνη έβαζε στο φθηνότερο πρατήριο
που υπήρχε. Το σπίτι του ήταν επιπλωμένο με τα απολύτως απαραίτητα. Κι η ζωή του
κυλούσε φτωχικά κι οικονομικά λες και ξεχρέωνε κάποιου είδους ισόβιο δάνειο
αξιοπρέπειας κι έπρεπε να κρατά διαρκώς επαρκές απόθεμα για την αποπληρωμή
του.
Η ζωή δεν είναι μουνί να το ντύνεις με προκλητικά εσώρουχα προκειμένου να το
γαμήσεις! Η ζωή είναι κόσμημα λιτό κι απέριττο κι αναδεικνύεται όταν στολίζει
εξίσου απέριττους και ταπεινούς ανθρώπους. Έλεγε. Κι ανάλογα έπραττε. Στα λόγια
ήταν καλός.
Εγώ γιατρέ δεν ήθελα ούτε σπουδές ούτε ξένες γλώσσες ούτε τίποτα. ο πατέρας
μου επέμενε. Εμένα μου άρεσε αυτό που έκανε ο γείτονάς μας ο κυρ-Αλέκος ο
Παπουτσής. Οικιακά. Η γυναίκα του εργαζόταν στο δήμο κι αυτός ασχολιόταν με τα
του σπιτιού. Έβγαινε για ψώνια, μαγείρευε, πήγαινε τα παιδιά σχολείο, τέτοια
πράγματα. Ο πατέρας μου έλεγε ότι είχε κάποιο πρόβλημα υγείας και δεν μπορούσε
να εργαστεί όπως όλοι οι φυσιολογικοί άντρες. Εμένα πάλι αυτός μου φαινόταν πιο
φυσιολογικός από τον πατέρα μου. Τέλος πάντων. Σπούδασα κι εγώ κατά τις
διαταγές του ειδικά μετά τη σφαλιάρα που έφαγα όταν του είπα ότι θέλω να γίνω σαν
τον κυρ-Αλέκο.
Έμαθε την τέχνη της προπαγάνδας και της παραπλάνησης στο πανεπιστήμιο
όπου σπούδασε πολιτικές επιστήμες και ψυχολογία των μαζών. Μεταπτυχιακό έκανε
στη συναισθηματική νοημοσύνη και πρακτική στο δικηγορικό γραφείο του πατέρα
του. Διόλου τυχαία κατέληξε τραπεζικός υπάλληλος. Ήθελε μια εργασία άνευ
πολλών ευθυνών κι έναν τίτλο άοσμο κι άχρωμο ώστε να απομακρύνει από πάνω του
12_
ΤΟ ΟΡΟΠΈΔΙΟ ΎΨΟΣ ΤΩΝ ΜΥΡΜΗΓΚΙΏΝ

κακόβουλα βλέμματα. Ξεκίνησε από χαμηλά. Γρήγορα όμως αναρριχήθηκε αν και
δεν το επεδίωξε.
Από ψηλά είναι αλλιώς. Βλέπεις δίχως να σε βλέπουν. Κι εμφανίζονται
λεπτομέρειες που ξεφεύγουν από την οριζοντιωμένη αντίληψη που έχουμε για τον
κόσμο. Η ζωή σε τοπογραφικό διάγραμμα. Ρυμοτομημένη. Σκατά ρυμοτομία όμως.
Ακανόνιστες γραμμές που διασταυρώνονται με πολεοδομικές επιθυμίες. Γεωμετρία
με αλγόριθμους συμφερόντων. Κοιτάζω τη σκεπή μου από ψηλά και σκέφτομαι
μαλακίες! Μάλλον φταίει το χαλασμένο κεραμίδι! Άραγε όταν τραβήχτηκε η
φωτογραφία που ήμουν; να ήμουν μέσα; να μια ωραία άσκηση. Από τις σκιές που
σχηματίζονται θα προσπαθήσω να υπολογίσω την ώρα που φωτογραφήθηκε το σπίτι
μου. Θα βρω ώρα, αλλά κι εποχή. Από μια πρόχειρη εκτίμηση πιστεύω πως έχει
τραβηχτεί Άνοιξη. Ναι. Και είναι σχετικά πρωί. Των περισσότερων τ’ αυτοκίνητα είναι
στις θέσεις τους. Να το jeep του Τάσου. Και της Χαρίκλειας το 2CV. Του Ηλία, του
Παναγιώτη, του Μιχαλόπουλου η Mercedes, το Hummer του επιδειξία του Βαγγέλη.
Μόνο το ταξί του κυρ-Μιχάλη λείπει. Μπορεί να είναι Σάββατο ή Κυριακή. Δεν είναι
όμως. Τι δουλειά έχει το φορτηγό διανομής γάλακτος έξω από το φούρνο; Άρα, να κι
ένας που βγαίνει από το γαμιστρώνα. Φοράει μπουφάν. Επομένως δεν είναι
καλοκαίρι. Με τίποτα. Το καλοκαίρι ο ήλιος βγαίνει πίσω από την Αγία Παρασκευή κι
έχουμε ίσκιο σχεδόν μέχρι το μεσημέρι. Εδώ ο κήπος μου λιάζεται σε γωνία τόσων
μοιρών. Άνοιξη είναι. Εντελώς. Χειμώνας όχι. Τότε ο ήλιος σηκώνεται από τις
παρυφές της Πεντέλης και μέχρι να μας φτάσει έχουμε φύγει όλοι για τις δουλειές
μας. Φθινόπωρο ούτε. Δεν μου ταιριάζει. Άνοιξη σίγουρα. Ο ήλιος βγαίνει στα 2/3 της
κοιλάδας ανάμεσα Πεντέλης κι Υμηττού. Και για να είμαστε όλοι εκεί σημαίνει ότι
μόλις έχει ανατείλει. Ίσα που βγάζει γλώσσα μια ηλιαχτίδα και γλείφει τον κήπο μου.
Και πρέπει να είναι τέλος Μαρτίου. Λίγο πριν αλλάξει η ώρα. Ναι. Ανακεφαλαίωση.
Τέλη Μαρτίου. Περίπου 7.30 το πρωί. Ποιας χρονιάς όμως; εύκολο αυτό! 2004. Τότε
ήταν που είχα αγοράσει τον Φλίπερ. Το αυτοκίνητό μου εννοώ. Επομένως ήμουν μέσα
13_
ΛΕΥΤΈΡΗΣ ΚΡΗΤΙΚΌΣ

την ώρα που βγήκε η φωτογραφία. Οπωσδήποτε μέσα και διάβαζα εφημερίδα. Ήμουν
σε άδεια εκείνη την εποχή.
Κάπως έτσι ξεκίνησε η περιπλάνησή του στις γειτονιές της Αθήνας. Από απλή
περιέργεια χάριν της καινοφανούς δυνατότητας που προσφερόταν δωρεάν σε όλους
τους χρήστες του internet κι εξελίχθηκε σ’ ένα πάθος ολοένα και διογκούμενο. Του
έγινε συνήθεια κι ακολούθως δεύτερη φύση του. Τριγυρνούσε στις γειτονιές της
Αθήνας αναζητώντας στους περιπάτους του αξιοθέατες σκέψεις.
Τι να τον κάνεις τον περίπατο άμα έχεις τέτοια δυνατότητα; άσε που περπατάω
όπου θέλω, όποτε θέλω χωρίς να με ακολουθούν ενοχλητικές ματιές και παρουσίες.
Και δεν κουράζομαι καθόλου! Ούτε ανηφόρες ούτε και κατηφόρες.
Σαν κάτι να του έλειπε όμως. Κάπως ένιωθε μια ανικανοποίητη τάση. Ναι μεν του
άρεσε να περπατά μόνος, αλλά ήθελε μια διακριτική παρέα. Για την ακρίβεια ήθελε
να αισθάνεται τον κόσμο χωρίς να γίνεται αντιληπτός. Κάτι σαν ματάκιας; όχι
ακριβώς. Αλλά δεν είναι ωραίο να ξέρεις τι γίνεται εντός μιας οικίας; Πως
διαχειρίζονται τις ζωές τους οι ένοικοι; πως γεμίζουν ή αδειάζουν το διαθέσιμο χρόνο
τους; δεν ξέρω, εμένα μ’ αρέσει. Έχει κάτι ξεσηκωτικό αυτή η αίσθηση. Να
παρακολουθείς τις ζωές των άλλων.
Θέλετε κάτι κυρία Βρεττού; όχι, όχι, το cd της τράπεζας να σας παραδώσω.
Ή να τις φαντάζεσαι. Άντε γαμήσου κουτσομπόλα! Ακόμα καλύτερα. Φτάνει να
ξέρεις ποιος μένει που. Ναι. Πρέπει να ξέρεις όμως. Εύκολο. Ένας τηλεφωνικός
κατάλογος αρκεί. Η αλήθεια όμως είναι ότι από τον τηλεφωνικό κατάλογο δεν
μπορείς να σχηματίσεις ολοκληρωμένη άποψη για το ποιόν των ενοίκων. Δεν
γνωρίζεις καν πόσοι μένουν εντός. Θα μπορούσα να τηλεφωνώ δήθεν από εταιρεία
δημοσκοπήσεων και να συλλέγω τις πληροφορίες μου. Ναι. Από την άλλη γιατί να
μην ξεκινήσω με κάτι πιο εύκολο; τόσες χιλιάδες πελάτες υπάρχουν στ’ αρχεία της
τράπεζας! Ονόματα, διευθύνσεις, οικογενειακή κατάσταση, επάγγελμα, περιουσιακά
στοιχεία. Άσε που έχω πρόσβαση και στον Τειρεσία! Ωραία!
14_
ΤΟ ΟΡΟΠΈΔΙΟ ΎΨΟΣ ΤΩΝ ΜΥΡΜΗΓΚΙΏΝ

Ανακάθισε περιχαρής στην καρέκλα του. Το βλέμμα του χάζευε μια γειτονιά στο
Περιστέρι και το μυαλό του τροχοδρομούσε στην αχανή πίστα καταχώρησης
προσωπικών δεδομένων του γραφείου του. Καθώς κατέβαιναν οι τροχοί προσγείωσης
συνέπεσαν με του βλέμματός του την εστίαση σε μια συγκεκριμένη γειτονιά. Ένα
όνομα πήρε να σχηματίζεται στην αίθουσα αφίξεων. Λευτέρης Κρητικός. Μα ναι. Ο
γνωστός συγγραφέας. Ο οποίος αν και κάτοικος Περιστερίου ήταν πελάτης του στην
τράπεζα στο Χαλάνδρι. Στα μάτια του έλαμψε ένα χαμόγελο ικανοποίησης. Δίχως
χρονοτριβή κάλεσε στο γραφείο του. Ζήτησε τη διεύθυνση του συγγραφέα.
Παπαστράτου 29. Έκανε επαλήθευση στην οθόνη. Η γειτονιά που περιδιάβαινε ήταν
η γειτονιά του συγγραφέα πελάτη του. Σύμπτωση.
Περίεργος τύπος αυτός ο συγγραφέας. Από τη μια αναζητά μονίμως καλύτερο
επιτόκιο για τα λεφτά του κι από την άλλη κάνει συνεχώς εμβάσματα για τα παιδικά
χωριά SOS. Άσε που έχει συνδικαιούχο στους λογαριασμούς του μια γυναίκα. Η οποία
δεν είναι καν γυναίκα του. Συζούν βέβαια, αλλά δεν είναι παντρεμένοι. Όποτε θέλει η
κυρία του αδειάζει τους λογαριασμούς και μην την είδατε. Λάθος του, μεγάλη
μαλακία! Κι είναι και πολλά τα λεφτά! Όλα μαζί μπορεί και ν’ αγγίζουν τις 500.000€!
Δεν είναι κι άσχημα για συγγραφέας!
Ο στόχος είχε μόλις ανακαλυφθεί. Αισθάνθηκε σαν ελεύθερος σκοπευτής.
Κρυμμένος πίσω από τις φυλλωσιές της ανωνυμίας περιεργαζόταν το υποψήφιο θύμα
με διόπτρα την οθόνη του υπολογιστή του. Έκανε focus στο σπίτι του. Πολυκατοικία
ήταν. Η ταράτσα ήταν γεμάτη ηλιακούς θερμοσίφωνες. Και τηλεοπτικές κεραίες. Είχε
κι ένα δορυφορικό πιάτο. Ένθεν κακείθεν μονοκατοικίες. Σαν φαλλός έμοιαζε το
σπίτι. Σαν να εννοούσε ότι μας έχει γραμμένους στ’ αρχίδια του. Δεν αποκλείεται.
Απέναντι πάλι μονοκατοικίες και μερικά διώροφα. Γειτονιά εν ολίγοις. Ένα κάτι σαν
μαγαζί πιο δίπλα, ένας φούρνος, μια πλατεία με παιδική χαρά. Λίγα δέντρα. Σαν
αναμνηστικά μιας άλλης εποχής. Πολλά αυτοκίνητα σταθμευμένα. Άραγε είναι
μέσα; μέσα θα είναι. Θα κοιμάται. Μπορεί να γαμάει κιόλας. Αυτοί οι συγγραφείς δεν
έχουν ανθρώπινο ωράριο. Ότι τους καυλώσει κάνουν. Λογαριασμό δεν έχουν να
15_
ΛΕΥΤΈΡΗΣ ΚΡΗΤΙΚΌΣ

δώσουν. Ζουν αντιστρόφως ανάλογα από εμάς για να μπορούν μελετώντας τα
χνάρια μας να φαντάζονται τον κόσμο. Ακολούθως μεταγράφουν τα συμπεράσματά
τους σε ιστορίες. Σ’ όλη τους τη ζωή περιγράφουν ζωές των άλλων. Κι όπως
ξεπατικώνουν στο χαρτί τη ζωή του όλου καθίστανται ζωγράφοι κατά το μέρος της
δικής τους της ζωής. Κι η ματιά τους μοιάζει με ριζόχαρτο που τυλίγεται πάνω μας κι
εμείς καλοπροαίρετα αφηνόμαστε να πιστεύουμε πως είναι χάδι ανέμου. Ενώ είναι
καλούπωμα για το εκμαγείο μας.
Συνέχισε να σχολιάζει ενώ τα μάτια του ήταν εστιασμένα στην πολυκατοικία
κατοικίας του συγγραφέα. Πρέπει κάτι να κάνω. Δεν μπορώ μόνο να βλέπω. Θέλω και
ν’ ακούω. Ή έστω να φαντάζομαι ότι ακούω. Τον είχε φάει η περιέργεια. Ήθελε να
μάθει. Ή μάλλον ήθελε να γνωρίζει τι διαμείβεται εντός της υπό παρακολούθηση
οικίας. Σίγουρα δεν ήταν μόνος. Κι αν δεν ήταν με τη συμβία του θα είχε σίγουρα
κάποια άλλη. Κι όσο σκεφτόταν τόσο εστίαζε στο σπίτι με βλέμμα διαπεραστικό,
διατρητικό, αδηφάγο. Ότι δεν του πρόσφερε η αφ’ υψηλού φωτογραφία θα το έπαιρνε
μόνος του. Κανείς δεν μπορούσε να του στερήσει το δικαίωμα στην πρόσβαση μελέτης
της ζωής του στόχου του.
Ήρθε η ώρα οι απλοί άνθρωποι να πάρουμε την εκδίκησή μας! θα κάνω ότι κάνεις
κύριε συγγραφέα! Θα μπω στο μυαλό σου, στο σώμα σου, στο αίμα σου, ακόμα και
στα ούρα σου αν το κρίνω απαραίτητο! Θα σε τεμαχίσω να δω από τι υλικό είσαι
φτιαγμένος. Και στον πούτσο σου θα μπω! Θέλω να γαμήσω την κυρά σου! Δεν
θυμάμαι καλά τη φάτσα της, αλλά τα βυζιά της μου έμειναν αξέχαστα! Μ’ έπιασε η
Άνοιξη γαμώτο και μου σηκώθηκε…
Έκλεισε τα μάτια και γύρισε πίσω στο παρελθόν. Την ημέρα λήψης της
δορυφορικής φωτογραφίας. Μπήκε στο δικό του σπίτι. Είδε τον εαυτό του καθισμένο
στην πολυθρόνα να διαβάζει εφημερίδα. Σταυροπόδι με τις πυτζάμες κι ο καφές στο
τραπεζάκι στ’ αριστερά. Δεν έχει πλάκα να διαβάζεις ειδήσεις για γεγονότα που
έγιναν ερήμην σου. Από την άλλη είναι ένα θέμα η σημαντικότητα των ειδήσεων. Για
16_
ΤΟ ΟΡΟΠΈΔΙΟ ΎΨΟΣ ΤΩΝ ΜΥΡΜΗΓΚΙΏΝ

τους πρωταγωνιστές των γεγονότων είναι ένα θέμα στη σημειολογία της ζωής τους.
Για τους αναγνώστες όμως; Τι να σηματοδοτούν οι ειδήσεις; Τη διάβαση των πεζών!
Ναι! Από εδώ περνάτε απέναντι νόμιμα. Απ’ οπουδήποτε αλλού με δική σας ευθύνη.
Βέβαια. Νοιάζονται για μας. Μην και χαθούμε. Από το βεληνεκές επιρροής τους.
Πράσινο περνάς, κόκκινο σταματάς. Συγκεκριμένα πράγματα. Έτσι μαθαίνεις να
υπακούς. Το ίδιο και με τις ειδήσεις. Πληροφορείσαι ότι πρέπει να γνωρίζεις. Τίποτα
άλλο. Κι οι ειδήσεις παρουσιάζονται με τέτοιο τρόπο ώστε να ταυτίζεσαι με το
μήνυμα που θέλουν να σου μεταφέρουν. Απλά πράγματα. Πράσινο περνάς, κόκκινο
σταματάς. Επιστροφή στο παρόν.
Είμαι περίεργος μ’ αυτόν το συγγραφέα πάντως. Πώς να ζει άραγε; πως
σκέφτεται; πως τρώει; πως βλέπει τους άλλους ανθρώπους; Παρακολουθεί κι αυτός
με κάποιο τρόπο τους γύρω του για να εμπνέεται; ή μήπως αποφασίζει και διατάζει
για τον καθένα; κάτι σαν μικρός δικτάτορας δηλαδή. Τα βιβλία του είναι ο κόσμος
του. Κι αυτός έχοντας το γενικό πρόσταγμα αποφασίζει για όλους. Σαν στρατιωτικός.
Εν δύο κάτω. Εκινήθεις! Γιατί εκινήθεις; δύο μέρες στέρηση εξόδου! Και χάνεται
αυτομάτως από την εξέλιξη της ιστορίας ο παραβάτης ήρωας. Για να εμφανιστεί
αργότερα μετανιωμένος και συνετισμένος. Ή μπορεί και όχι. Μπορεί να τον κάνει
απροσάρμοστο εμφανίζοντάς τον υπότροπο λίγες σελίδες μετά. Κι εκεί η τιμωρία θα
είναι πιο αυστηρή. Όχι όμως εξοντωτική. Ποτέ. Τον θέλει ζωντανό. Τον χρειάζεται.
Τιμωρώντας τον, εξοντώνοντάς τον, ισοπεδώνοντάς τον, θριαμβεύει. Συντρίβει τα
δικά του ταπεινά ένστικτα δια μέσου αντιπροσώπου. Είναι τότε που ο ήρωας του
ζωντανεύει όσο εξευτελίζεται από το συγγραφέα. Και δεν πεθαίνει στο τέλος. Ποτέ.
Πώς να σκοτώσεις ένα κομμάτι του εαυτού σου δίχως να βλάψεις και τα υπόλοιπα;
Ώστε τέτοιος είσαι κύριε συγγραφέα μας; πρώτα μεταμφιέζεσαι σε όποιον θέλεις
και μετά παριστάνεις τον ανίδεο. Δεν είμαι εγώ αυτός, είναι ένα προϊόν της
φαντασίας μου. Μωρέ τι μας λες; Εσύ είσαι όλοι σου οι ήρωες! Ανάλογα προσαρμόζεις
τα βίτσια σου σε διαφορετικό κάθε φορά. Κι όλα αυτά για να μας πεις τι;
17_
ΛΕΥΤΈΡΗΣ ΚΡΗΤΙΚΌΣ

Έμεινε με την απορία να αναβοσβήνει λες κι ήταν στόχος που μόλις είχε
εγκλωβιστεί από το ραντάρ ενός ιπτάμενου μαχητικού. Πατάω τη σκανδάλη και σε
σβήνω. Την αφήνω και σ’ αφήνω να ξεφύγεις. Προσωρινά. Θα παίξω το παιχνίδι σου.
Γυρνάω στη βάση μου. Εν τω μεταξύ ζήσε. Γιατί θα ξανάρθω να δω τι έκανες. Τώρα
που ξέρω που μένεις δεν γλιτώνεις.
Έκλεισε τον υπολογιστή αποσύροντας ταυτόχρονα τις απειλές σκέψεις του. Σιγά -
σιγά επανήλθε στην πραγματικότητα των μη σκέψεων. Των αυτοματισμών. Όλη του
η ζωή έτσι ήταν. Αυτοματοποιημένη. Άρχισε να ετοιμάζεται για το ραντεβού του. Με
τον ψυχολόγο. Αλλόκοτη περίπτωση ο γιατρός. Απαίτησε συνεδρίες προκειμένου να
γίνει πελάτης στην τράπεζα. Πολλά λεφτά. Κι έτσι ως διευθυντής της τράπεζας δεν
μπορούσε ν’ αρνηθεί μια μικρή ιδιοτροπία από μέρους του πελάτη. Άσε που θα τον
γέμιζε κι εμπειρίες. Πολλές φορές είχε αναρωτηθεί ποιος ψυχανάλυε ποιόν. Σκασίλα
του. Αυτός είχε βρει μια ευκαιρία να αφηγείται σπαράγματα ιστοριών των
υφιστάμενών του στην τράπεζα υφαίνοντας ένα εργόχειρο φανταστικού χαρακτήρα.
Συνέθετε έτσι μια προσωπικότητα άγνωστη στους πολλούς αλλά τόσο γνώριμη στον
ίδιο. Το alter ego του.
Όλοι μας έχουμε κρυμμένο στα κατάβαθα της ψυχής μας έναν άλλο εαυτό.
Ελάχιστοι το παραδεχόμαστε κι ακόμα λιγότεροι επιδιώκουμε ένα διάλογο μαζί του.
Εγώ δεν είχα να χάσω τίποτα. Εξάλλου βαριέμαι. Τόσο πολύ που οτιδήποτε φαντάζει
εξωφρενικό μου διεγείρει τις αισθήσεις προσφέροντάς μου ικανοποίηση. Εξακολουθώ
να βαριέμαι αλλά τουλάχιστον το κάνω με χάρη και στυλ.
Ο ψυχολόγος ήταν δέκα λεπτά από το σπίτι του. Στα Βριλήσσια. Τον περίμενε
κάθε απόγευμα Τετάρτης. Από τις έξι μέχρι τις επτά. Έτσι, χωρίς πρόγραμμα, χωρίς
κάτι συγκεκριμένο. Του είχε πει. Άλλο που δεν ήθελε ο Κριεζής.
Αλωπεκής 42. 2ος όροφος. Μα είναι δρόμος τώρα αυτός να στεγάζει ιατρείο
ψυχολόγου; τέλος πάντων. Ωραία πολυκατοικία. Πρασινάδα σε περικοκλάδες που
τύλιγαν και τους τέσσερις ορόφους χαλαρωτικά. Γήινα χρώματα, μεγάλα παράθυρα
18_
ΤΟ ΟΡΟΠΈΔΙΟ ΎΨΟΣ ΤΩΝ ΜΥΡΜΗΓΚΙΏΝ

να διαχέουν το φυσικό φως αβίαστα εντός και μεγάλα άνετα μπαλκόνια.
Πολυκατοικία κατόπιν ψυχανάλυσης υλικών. Ευφυολόγημα του ψυχολόγου.
Χαμόγελο με δόντια συνταξιούχου. Χτύπησε το κουδούνι και σχεδόν αμέσως ένα
τσιριχτό κουδουνίσματος ειδοποιούσε πως η πόρτα άνοιξε. Μπήκε. Ανελκυστήρας
σκέψεων τον οδήγησε ασυναίσθητα στην πόρτα του ιατρείου. Έσπρωξε ελαφρά κι
εισήλθε στα ενδότερα της ψυχανάλυσης. Σχεδόν ένας αιώνας ζωής της, σκέφτηκε, κι
ακόμα μοιάζει με πουτάνα πρώτη μέρα στη δουλειά. Κι εγώ κι ο κάθε μαλάκας
αδυνατούμε να υπολογίσουμε τα χρόνια που είναι στοιβαγμένα πάνω της γιατί δεν
μας αφήνει ο ιππόκαμπος του εγκεφάλου που κρατάει σηκωμένο το παπάρι μας στη
θέα της. Μπήκε στο ιατρείο και βιάστηκε να πάρει θέση.
Ας κάτσω. Κάθισε. Να ξαπλώσω μήπως; δεν είναι απαραίτητο. Ξαπλώνω τότε. Να
κλείσω τα μάτια; όπως νομίζεις. Ξεκινώ λοιπόν. Θυμάμαι. Μια παιδική κούνια. Ένα
μωρό κοιμάται. Η αδελφή μου. Κάτω από το στρώμα χειροβομβίδες. Αλήθεια
υπήρχαν; Όχι, αλλά στ’ αλήθεια έψαχναν οι μπάτσοι να τις βρουν. Δε βρήκαν, αυτό
δεν τους εμπόδισε όμως να σκαλίσουν στο κρεβατάκι φυτεύοντας οργή και μίσος.
Αναμενόμενος καρπός στην ώρα του οι καυγάδες. Θυμάμαι καυγάδες και
διαπληκτισμούς. Ναι, συνέχεια αρπαζόντουσαν με τον πατέρα μου.
Η μάνα μου κι ο πατέρας μου. Μας έχεις καταστρέψει με τα πολιτικά σου τα
κομμουνιστικά! Ωραία ατάκα. Τα πολιτικά σου τα κομμουνιστικά! Συνέχεια του το
έλεγε όποτε νευρίαζε. Κι αυτός σε ανταπόδοση της γύρναγε πως δεν ήξερε να γυρίζει
σπίτι της. Τι το ήθελε; ξανά του την έμπαινε η μάνα μου. Ε βέβαια, που να ξέρω αφού
κάθε τρις και λίγο με τις βλακείες σου αναγκαζόμαστε ν’ αλλάζουμε σπίτι …
πράγματι είχαμε αλλάξει πολλά σπίτια. Εγώ θυμάμαι τέσσερα μόνο. Μέχρι όμως
να εγκατασταθούμε στο δικό μας είχαμε αλλάξει σίγουρα έξι. Μετά ήταν κι ο γάτος.
Ένας σταχτής μουστακαλής γάτος. Τον είχαμε χρόνια. Από την εποχή του
μπακάλικου. Αγέννητος εγώ. Ένα γεροδεμένο θρεφτάρι είχε γίνει. Με συμπαθούσε.
Έτσι νόμιζα δηλαδή. Εγώ πάλι σκασίλα μου. Δεν υπήρξα ποτέ ιδιαίτερα ζωόφιλος.
19_
ΛΕΥΤΈΡΗΣ ΚΡΗΤΙΚΌΣ

Από μικρός είχα μια αδυναμία στους ανθρώπους. Κι ειδικά του είδους εκείνου των
γυναικών. Τελικά αποδείχτηκε συμφεροντολόγος ο γάτος. Λίγο μετά που μας
έκλεισαν το μπακάλικο οι μπάτσοι της δικτατορίας την κοπάνησε. Μπουχός! Μην τον
είδατε που έλεγε κι η μάνα μου! έλα όμως που εμφανίστηκε χρόνια αργότερα στο
κατώφλι μας! ήταν βράδυ. Εκείνη την εποχή όσα μας συνέβαιναν ήταν λίγο κάπως.
Μεθοριακός σταθμός η ζωή μας. Έβλεπα τηλεόραση. Τους «Αντίζηλους». Οι
υπόλοιποι είχαν σβερκωθεί.
Και ξαφνικά ακούω χρατς - χρουτς στην πόρτα. Νύχτα ήταν, χειμώνας, κρύο, μόνο
ροχαλητά ακουγόντουσαν και ξάφνου χρατς - χρουτς στην πόρτα. Η πόρτα ήταν
μεταλλική με τζαμαρία που ήταν μόδα στη δεκαετία του 60. Κάνω έτσι να δω στα
μουγκά καμιά φιγούρα, τίποτα. Πάω στην κουζίνα, βουτάω το γουδοχέρι της μάνας
μου που ήταν μπρούτζινο κι αν σε πετύχαινε μπορεί να σε άφηνε και στον τόπο και
στέκομαι στο πλάι της πόρτας να μην φεγγίζει ο ίσκιος μου προς τα έξω. Είχε
πανσέληνο εκείνο το βράδυ. Αφουγκράζομαι και νάσου πάλι χρατς χρουτς. Πιάνω με
το δεξί το χερούλι της πόρτας και με τ’ αριστερό σφίγγω τη γροθιά μου να γίνει ένα με
το γουδοχέρι. Ανοίγω απότομα. Και τι βλέπω γιατρέ μου; Ο γάτος μας! Εσύ είσαι ρε!
του λέω. Ναι, μου λέει, μεγάλωσες μπαγάσα, και ψήλωσες, έκανες κι αρχίδια! Τον
έμπασα μέσα και πήγα να ξυπνήσω τη μάνα μου. Σήκω, της είπα, έχουμε επισκέπτη!
Γαμώ τα πολιτικά τα κομμουνιστικά του αχαΐρευτου! Άρχισε να στολίζει η μάνα τον
πατέρα μου. Ησύχασε, της είπα, ο γάτος μας είναι! Ποιος γάτος; ο γάτος που είχαμε
στο μπακάλικο! Σηκώνεται, πάει τον βλέπει, αυτός είναι! Και να δεις ο μασκαράς
χαρές που έκανε που την είδε! Του έβαλε γάλα και του μούλιασε ψωμί μέσα. Και δε θα
το πιστέψεις γιατρέ! Στο πιάτο του! Έψαξε και βρήκε το πιάτο του! Το είχε κρατήσει!
Μια τσίγκινη εμαγιέ πρασινωπή γαβάθα! Το ήξερα πως θα γύριζε κάποια μέρα, είπε,
μετά πέσαμε όλοι για ύπνο. Το πρωί που σηκωθήκαμε γιατρέ μου ο γάτος μας είχε
αφήσει χρόνους…
Ήσουν δεμένος με το γάτο; πως την ένιωσες την απώλειά του; Τι μας λες ρε
γιατρέ! Εκείνη την εποχή δεν είχαμε να φάμε… το χαμό του γάτου θα σκεφτόμουν;
20_
ΤΟ ΟΡΟΠΈΔΙΟ ΎΨΟΣ ΤΩΝ ΜΥΡΜΗΓΚΙΏΝ

έπειτα τσαντίστηκα κιόλας! Για στάσου κύριε! Έλειπες τόσα χρόνια, αλήτευες δεξιά κι
αριστερά κι όταν ένιωσες πως είχε έρθει η ώρα σου γύρισες για να πεθάνεις με τους
δικούς σου; και που ήσουνα όταν σε είχαμε ανάγκη; Απ’ όταν έφυγες τα ποντίκια
ξεθάρρεψαν, φώναξαν και φίλους τους κι όλοι μαζί μετακόμισαν από το μαγαζί στο
σπίτι κι άρχισαν ν’ αλωνίζουν! Ξέρεις τι τραβήξαμε επί χρόνια; και μου έρχεσαι στα
τελευταία σου και πεθαίνεις και περιμένεις να λυπηθώ; άντε γαμήσου γάτε! Δε θέλω
να μιλήσω άλλο γι’ αυτόν γιατρέ μου… τον αντιπάθησες γι’ αυτό που έκανε ή για ότι
ήταν; Ούτε το ένα ούτε και το άλλο, απλώς τσαντίστηκα τώρα που το θυμήθηκα. Τότε
είχα αδιαφορήσει, έτσι απλά. Ανέλαβα βέβαια το βάρος της ταφής του, βλέπεις ούτε ο
πατέρας αλλά ούτε κι η μάνα μου ενδιαφέρθηκαν για το κουφάρι του παρά τη λύπη
που είχαν πραγματικά νιώσει για το περιστατικό. Τέρμα όμως με το γάτο, θέλω να
σου πω κάτι άλλο τώρα.
Σ’ ακούω.
Ήμουνα στην πρώτη δημοτικού. Πρώτη μέρα στο σχολείο. Πολλά παιδιά και τα
περισσότερα άγνωστα μεταξύ μας. Τα πιο πολλά έκλαιγαν συνέχεια. Θυμάμαι μας
μάντρωσαν σε τάξεις. Θα ήμασταν και σαράντα παιδιά σε κάθε τάξη. Σπρωχνόμαστε
μεταξύ μας από αμηχανία για το ποιος θα κάτσει που. Εγώ δε βιαζόμουν. Ένιωθα
από την πρώτη στιγμή ότι ξεκίναγε μια καταναγκαστική περίοδος στη ζωή μου και
κράταγα αποστάσεις. Στεκόμουν όρθιος σε μια γωνία και χάζευα τ’ άλλα πιτσιρίκια
που είχαν ήδη αρχίσει να τσακώνονται ποιο θα κάτσει που. Ώσπου μπήκε στην τάξη
μια δασκάλα. Μεγάλη μου φάνηκε εξ’ αρχής. Κι άσχημη. Σαν τη Ματζίκα ντε Σπελ
ήταν. Φτυστή! Αμέσως έβαλε τις φωνές και τα παιδιά έβγαλαν το σκασμό. Εγώ
παρέμενα μόνος όρθιος δίπλα από τον πίνακα. Τι κάνεις εσύ εδώ; μου λέει με
μοχθηρό ύφος. Τίποτα, της είπα. Τσακίσου κάθισε κάτω αμέσως! Δεν ξέρω που, της
λέω. Ρίχνει μια ματιά και βλέπει ότι πράγματι τα περισσότερα θρανία ήταν πλήρη.
Και τότε πετάγεται ένα κοριτσάκι και της λέει, κυρία εδώ έχει μια θέση για το
παιδάκι! Σκασμός εσύ! Της είπε η Ματζίκα, να μην ανακατεύεσαι και να μη χώνεσαι
εκεί που δε σε σπέρνουν! Η μικρούλα κοκκίνισε και μόνο που δεν έβαλε τα κλάματα.
21_
ΛΕΥΤΈΡΗΣ ΚΡΗΤΙΚΌΣ

Μετά η Ματζίκα γυρνά σε μένα και μου λέει, πήγαινε παλουκώσου εκεί πέρα!
Δείχνοντάς μου τη θέση που είχε υποδείξει το κοριτσάκι. Μια θέση μούρλια γιατρέ
μου! ανάμεσα στα πιο όμορφα κοριτσάκια της τάξης! Έκτοτε γιατρέ μου έμαθα να
μην βιάζομαι. Πάντα προσέρχομαι τελευταίος οπουδήποτε. Και τις περισσότερες
φορές δικαιώνομαι ξέρεις… Βαρέθηκα όμως, δε θέλω να μιλήσω άλλο, μπορεί και να
κουράστηκα…
θα μου πεις γι’ αυτό το κοριτσάκι; τι να σου πω; εντάξει ήταν ο πρώτος έρωτας της
ζωής μου, και συνάμα η πρώτη απογοήτευση. Είμαι όλος αυτιά. Εντάξει, σου λέω αυτό
και φεύγω!
Την ερωτεύτηκα γιατρέ εξ αρχής! Κι αυτή όμως έδειχνε να νιώθει κάπως ανάλογα.
Κάθε φορά που με κοίταγε με τα ματάκια της έλαμπε ολόκληρη κι εγώ μέσα τους
έβλεπα το σύμπαν ολάκερο! Ήταν άριστη κι επιμελής μαθητριούλα. Είχε και
κοτσιδάκια με μπούκλες. Καστανόξανθα μαλλάκια και δύο ματάκια σαν πολύτιμα
πετράδια. Ένα κουκλί. Προσπαθούσα στα κλεφτά να την κοιτάω γιατί δεν άντεχα
δίχως να κοκκινίσω αντικρίζοντας το λουλουδένιο της πρόσωπο. Και το χαμόγελό της!
Ω το χαμόγελό της! Πως είναι τα πρώιμα άνθη της Άνοιξης; έτσι συν η ομορφότερη
μουσική για υπόκρουση! Κελαρυστό και γάργαρο λες κι έρχεται από του Παραδείσου
τις βουνοκορφές! Αχ γιατρέ μου! τι μου θύμησες! Κι έπειτα χάθηκαν όλα. Μια μέρα
ήμουν επιμελητής μαζί μ’ ένα άλλο κορίτσι. Ένα βλαμμένο αλλά μπασμένο σε κόλπα
έξω από την ηλικία της. Με γούσταρε, αλλά εγώ δεν είχα μάτια παρά μόνο για την
Αγγελίνα μου. Ελενίτσα ήταν το όνομά της αλλά εγώ τη φώναζα από μέσα μου
Αγγελίνα. Εκεί λοιπόν που καθόμασταν στην τάξη και χαζεύαμε γυρνά η Θοδώρα, το
βλαμμένο, και μου λέει, θέλεις να σου δείξω το βρακάκι μου; εγώ κόντεψα να πέσω
χάμω, παραπάτησα, αυτή έβαλε τα γέλια. Ντρέπεσαι ε; τι άντρας θα γίνεις άμα
ντρέπεσαι; έχεις δει βρακάκι; να κοίτα! Και κάνει μία έτσι και σηκώνει τη φουστίτσα
της και μου μοστράρει το βρακί της γιατρέ μου! κι όχι μόνο αυτό! Όταν με βλέπει να
έχω πάθει και να κοιτάω αποσβολωμένος προχωρά στην επόμενη κίνηση που με
αποτελείωσε. Κατέβασε το βρακάκι της και μετά με σηκωμένη φουστίτσα μου λέει,
22_
ΤΟ ΟΡΟΠΈΔΙΟ ΎΨΟΣ ΤΩΝ ΜΥΡΜΗΓΚΙΏΝ

έχεις ξαναδεί κουτάκι κοριτσιού; Κι εκείνη την αναθεματισμένη ώρα ανοίγει η πόρτα
της τάξης και ποιος μπήκε λες; η Ελενίτσα! Η Αγγελίνα μου! καταλαβαίνεις τι έγινε,
ούτε μου ξαναμίλησε ποτέ, την άλλη μέρα κιόλας ζήτησε από τη Ματζίκα να της
αλλάξει θέση, τάχα μου ότι δεν έβλεπε καλά στον πίνακα, όσο για τη Θοδώρα
καταλαβαίνεις, από το γυμνάσιο κιόλας εξελίχθηκε σε πρώτο τσιμπούκι του
σχολείου. Μια φορά θυμάμαι σ’ ένα πάρτι μου ζήτησε να χορέψουμε, και τι μου είπε η
πουτάνα λες; όλα τ’ αρσενικά εδώ μέσα τα έχω πάρει εκτός από σένα, και δεν
πρόκειται να σε πάρω ποτέ γιατί ήσουν ο πρώτος κι ο τελευταίος που με απέρριψε!
κατάλαβες γιατρέ μου; η πουτάνα! δεν πα να γαμηθείς, είχα πει από μέσα μου τότε,
εσύ και το κουτάκι σου ψώλα!
Ξέρεις γιατί οι γυναίκες γιατρέ μαθαίνουν στα κοριτσάκια τους να λένε το μουνί
κουτί; να σου πω εγώ! Γιατί έτσι είναι όντως! Ένα κουτί και μάλιστα αλλιώς λέγεται
και της Πανδώρας! Από τη στιγμή που οι μαλάκες οι άντρες το ανοίγουμε αλλάζει η
άποψή μας για τα πάντα! Άλλοι ανακαλύπτουν τον παράδεισο κι άλλοι την κόλαση!
Μα όλοι όμως, με τη συμπεριφορά μας στους αιώνες των αιώνων, συμφωνούμε
υποσυνείδητα σ’ ένα πράγμα. Αυτό το κουτί είναι η φιλοσοφική λίθος!
Έφυγε από τον γιατρό μ’ ένα σαρδόνιο χαμόγελο για υπόστεγο μιας καταιγίδας
χαράς που επερχόταν. Είχε ήδη πλημμυρίσει νοτισμένων προσδοκιών κι απλώς
περίμενε να απομακρυνθεί από πιθανούς διασώστες. Επιβιβάστηκε στο αυτοκίνητό
του και πήρε το δρόμο της επιστροφής. Σουρούπωνε και μια ιδέα ψύχρας τον έκανε να
νιώσει σαν κερί που τρεμοπαίζει με λαχτάρα τη φλόγα του. Να σβήσει ήθελε ή να
φουντώσει το σώμα γύρω του; κι η καταιγίδα; να περιμένει ή ν’ αφεθεί να ξεσπάσει;
βγήκε στην Πεντέλης και καθηλώθηκε. Τ’ αυτοκίνητα είχαν παραταχθεί στοιχημένα
το ένα πίσω από το άλλο. Σαν φαντάροι καθ’ οδό στην εκπαίδευση. Δυσφορία κι
αγανάκτηση. Οι φωτεινοί σηματοδότες έπαιζαν το ρόλο του αξιωματικού επικεφαλής
της διμοιρίας. Βήμα σημειωτόν. Βήμα στην αναγκαιότητα του τίποτα. Να η αφορμή.
Αστραπές οργής από τους εποχούμενους. Βρισίδια από και προς κάθε κατεύθυνση. Ο
23_
ΛΕΥΤΈΡΗΣ ΚΡΗΤΙΚΌΣ

καθένας με τον πόνο του. Όπως όταν υπηρετείς την πατρίδα στην παραμεθόριο και
τα νεύρα σου βρίσκονται στο όριο.
Να χέσω την ψυχανάλυση! Άντε γαμηθείτε μαλάκες ψυχαναλυτές! Δεν πρέπει να
με κοιτάς, ούτε και να μ’ ακουμπάς! Αυτό έλειπε να θέλω να βλέπω τα μούτρα σου
σκατόφατσα! Ή να θέλω να σ’ αγγίξω κιόλας! Να είσαι ο εαυτός σου και να μην
προσπαθείς να υποδύεσαι κάτι που δεν είσαι. Ρε Ουστ! Που πρέπει να σε πληρώσω
ένα σκασμό λεφτά για να κάθεσαι και ν’ ακούς εμένα! Και δεν πάω σε μια βιζιτού, να
της μιλάω με τις ώρες, να τη χουφτώνω, να τη γαμάω, να φχαριστιέμαι βυζιά και
κωλομέρια μέχρι αηδίας και να μου έρχεται και φθηνότερα; Κι εσένα ποιος είναι ο
ρόλος σου ρε παπάρα; Γαμώ τα 100 ευρώ που πλήρωσα! Για μία ώρα ξάπλα κι
ακατάσχετη πολυλογία. Και να έλεγα και τίποτα. Ότι μαλακία μου κατέβαινε έλεγα.
Πόσα απ’ αυτά ήταν αλήθεια και πόσα ψέματα; Ξέρω. Θα την πεις τη μαλακία σου.
Δε συμφέρει τον ασθενή να λέει ψέματα. Τον ασθενή ναι, εγώ όμως δεν είμαι
ασθενής, περίεργος είμαι. Τώρα θα πεις γιατί να πληρώνω 100 ευρώ για να ικανοποιώ
την περιέργειά μου. Γιατί έτσι γουστάρω ρε! εξάλλου πριν έρθω σε σένα πέρασα από
της Τατιάνας. Έριξα τον πούτσο μου για ν’ αντέξω. Άμα ξαπλώνω μου σηκώνεται.
Ψυχαναλυτές σου λέει ο άλλος …
Μπήκε στο σπίτι του κι αμέσως κατευθύνθηκε στο γραφείο του. Πήρε θέση
μπροστά από την οθόνη του υπολογιστή. Τον διακατείχε ένα κάτι από θυμό με ολίγη
από οργή. Όλα του έφταιγαν. Έτσι τουλάχιστον έδειχνε. Λοιπόν κάθε φορά που
προσποιούμαι τον οργισμένο έχει πολλή πλάκα. Γίνομαι ένα με τους μαλάκες
απηυδισμένους μικροαστούς που αναζητούν εκτόνωση καταμεσής του δρόμου
βρίζοντας ο ένας τον άλλο. Ωραίο συναίσθημα. Να θέλεις να εξοντώσεις. Να
σκοτώσεις. Ναι. Ακόμα κι αυτό. Βλέπεις τους άλλους γύρω σου σαν σκουλήκια που
έρποντας απειλούν την υφαλοκρηπίδα περιοχής σου. Μα είναι δυνατόν να πιστεύουν
κάτι τέτοιο; τόσο αφελείς; κι όμως. Τόσο! Αφού όλοι σκέφτονται όπως εσύ. Κάνουν τις
ίδιες ακριβώς σκέψεις. Νιώθουν το ίδιο ακριβώς μίσος. Θέλουν κι αυτοί μ’ ένα τρόπο
να λιώσουν, να εξοντώσουν, να σκοτώσουν. Στο ίδιο χωράφι ζώντας της ίδιας
24_
ΤΟ ΟΡΟΠΈΔΙΟ ΎΨΟΣ ΤΩΝ ΜΥΡΜΗΓΚΙΏΝ

επικράτειας τα ίδια σκουλήκια προσπαθούν να καθυποτάξουν τα υπόλοιπα
συνθλίβοντάς τα ανελέητα. Πολλή δουλειά για τους ψυχοθεραπευτές!
Απέβαλλε πλήρως και τα τελευταία σημάδια λέπια της μικροαστικής του
φαγούρας κι αφοσιώθηκε στο έργο του. Στο δικό του διάλειμμα ζωής. Ένα διάλυμα
συντήρησης στη δική του περισυλλογή. Κάτι σαν φορμόλη ψυχής. Σκληρός άνθρωπος.
Έμοιαζε. Ώρες - ώρες αποτρόπαιος. Και μοναχικός.
Ναυαγός είσαι συγγραφέα! Ένας ναυαγός στο ίδιο του το πέλαγος σκέψεων. Έχεις
φτιάξει και μια σχεδία με τα χρειώδη και μας έχεις χεσμένους. Νομίζεις δηλαδή. Πολύ
θα ήθελες να είσαι κάτι άλλο από αυτό που είσαι. Δεν έχεις τα κότσια να το
παραδεχτείς όμως γι’ αυτό κι επιλέγεις άλλους να πρωταγωνιστούν στον κόσμο σου.
Κι εσύ φεύγεις. Βγαίνεις απ’ έξω και παρατηρείς από ψηλά. Εγώ λοιπόν λέω ότι δεν
βλέπεις την τύφλα σου. Κι όχι μόνο δεν βλέπεις αλλά αγωνίζεσαι και να διασωθείς
από κάποιο περαστικό βαπόρι. Αλλά που. Με τη στραβωμάρα που έχεις δεν τα
βλέπεις που περνάνε. Και πώς να τα δεις; εκτός από στραβός είσαι και κουφός! Άσε
που κοιτάς ψηλά αντί για οριζόντια.
Το Google earth είχε ενεργοποιηθεί κι αυτός είχε ήδη στοχεύσει τη γειτονιά του
συγγραφέα. Κι επειδή οι φωτογραφίες που προσφέρονταν στην ελεύθερη έκδοσή του
ήταν παλιές, ενώ ο ίδιος λάτρευε τη στιγμή που συνέβαινε το κάθε τι, είχε γραφτεί
συνδρομητής αποκτώντας έναντι τιμήματος το αντίτιμο της. Απελευθερωμένος από
υποθέσεις και σενάρια του μακρινού παρελθόντος κατεύθυνε τη σκέψη του όπως τον
κέρσορα στην οθόνη. Εστίαζε, όπλιζε κι άρχιζε πυρ κατά ριπάς της πραγματικότητας
όπως επιθυμούσε ο ίδιος αυτή να συμβαίνει.
Αλλά ξέρω τι σου χρειάζεται. Ένας να σε πάρει από το χέρι. Ή μάλλον κάποιος να
κάνει κουπί στη θέση σου και να σε βγάλει σώο στην ξηρά. Ναι, καλά το κατάλαβες!
Εγώ είμαι αυτός που θα σε βοηθήσει. Θα γίνω ο βαρκάρης σου. Ο διασώστης σου.
Πως; εύκολο. Θα σε παρακολουθώ όπου κι αν είσαι, όπου κι αν πηγαίνεις, ότι κι αν
σκέφτεσαι.
25_
ΛΕΥΤΈΡΗΣ ΚΡΗΤΙΚΌΣ

Τα μάτια του λαμπύριζαν με μοχθηρία και χαιρέκακη ικανοποίηση. Είχε συλλάβει
μια έξοχη ιδέα κι αδημονούσε να την πραγματοποιήσει αφήνοντας την ελεύθερη.
Ένας μόνο τρόπος υπήρχε να παρακολουθεί τον συγγραφέα ανελλιπώς. Να
τοποθετήσει με κάποιο τρόπο έναν κατάσκοπο σ’ ένα τέτοιο σημείο ώστε να
εξασφάλιζε την αδιάλειπτη παρουσία πάνω του. Έναν κοριό. Πού όμως; μα φυσικά σ’
ένα τηλέφωνο! Κυψελοειδές. Με χαρακτηριστικά που να ταιριάζουν σ’ έναν
συγγραφέα. Μια ατζέντα του χεριού του. Τέλειο σχέδιο. Δήθεν δώρο της τραπέζης σ’
έναν εξέχοντα πελάτη της. Δεν είχε παρά να προσαρμόσει τον κοριό σ’ ένα αθέατο
σημείο. Είχε τον κατάλληλο άνθρωπο γι’ αυτό. Έναν πράκτορα της μυστικής
υπηρεσίας που του χρωστούσε πολλές χάρες για τις τραπεζικές εξυπηρετήσεις που
του έκανε. Φυσικά και δεν θα του έλεγε την αλήθεια. Τάχα μου για μια γκόμενα.
26_
ΤΟ ΟΡΟΠΈΔΙΟ ΎΨΟΣ ΤΩΝ ΜΥΡΜΗΓΚΙΏΝ

2.
ΤΑΘΕΡΉ ΚΑΙ ΜΕ ΣΗΜΆΔΙΑ ΒΕΛΤΊΩΣΗΣ ΧΑΡΑΚΤΗΡΊΖΟΥΝ ΟΙ ΑΡΜΌΔΙΟΙ ΤΗΝ ΚΑΤΆΣΤΑΣΗ στην
Ελλάδα όσον αφορά την εξάπλωση του ιού της γρίπης των πτηνών. Πλην
όμως, υπάρχει προβληματισμός για την αναμενόμενη άφιξη αποδημητικών πτηνών
από την Αφρική. Όσκαρ θράσους σε ληστή! Υποχρέωσε τους δύο υπαλλήλους της
χρηματαποστολής, που εκείνη την ώρα εξέρχονταν από το υποκατάστημα της
τραπέζης, να επιβιβαστούν στο θωρακισμένο όχημα και στη συνέχεια τους ανάγκασε
με την απειλή όπλου να οδηγήσουν το αυτοκίνητο στον προαύλιο χώρο του Ζαππείου.
Ο ίδιος διέφυγε από την οδό Ηρώδη Αττικού η οποία φιλοξενεί το Προεδρικό Μέγαρο
αλλά και το Μέγαρο Μαξίμου.
Σ
Ερευνητικό πρόγραμμα αναμένεται να δώσει οριστική λύση στη δράση του
βλαβερού εντόμου που προκαλεί βαμβακίαση στα δέντρα. Το έντομο Marcalina
hellenica δεν είναι ιθαγενές της Ελλάδας. Μεταφέρθηκε εδώ από τον άνθρωπο,
πιθανότατα κατά τους ρωμαϊκούς ή τους βυζαντινούς χρόνους. Σε αυτό συνηγορούν
τόσο τα αρχαιολογικά ευρήματα όσο και τα βιολογικά δεδομένα – δεν αναφέρεται
τίποτα σχετικά με τη μελιτογόνο δράση του εντόμου σε πινακίδες της Πύλου και της
Κνωσού, στα βιβλία του Θεόφραστου, στις πινακίδες και στα κείμενα της κλασικής
περιόδου και στον Πλίνιο.
Το Διαδίκτυο αλλάζει άρδην τη ζωή μας. Ο τρόπος που επικοινωνούμε, ακούμε
μουσική ή διαβάζουμε ειδήσεις δεν θα είναι πια ο ίδιος...
Μ’ αρέσει να ξεφεύγω. Δραπετεύω από τις ειδήσεις που οφείλω να εγκλωβίζω κι
αφήνομαι σε άλλες. Πιο ζουμερές. Τις θέλω για εφαλτήριο των περιπετειών μου. Των
φανταστικών. Μια ληστεία, μια ασθένεια απειλή για τον άνθρωπο, κι άλλη μια που
27_
ΛΕΥΤΈΡΗΣ ΚΡΗΤΙΚΌΣ

εξολοθρεύει τα πεύκα. Και το διαδίκτυο ως ποταμός αλλαγών. Έτσι είναι. Ο Κριεζής
με το συγγραφέα του. Θα ήταν δύο άγνωστοι. Ενώ τώρα συστήνονται ο ένας στον
άλλον.
Δεν θα πιστέψεις τι έγινε! Έχω προ πολλού πάψει να ενδιαφέρομαι να πιστεύω.
Με πήρε ο διευθυντής της τραπέζης και μου είπε ότι μου κάνουν δώρο ένα τηλέφωνο
ως ένδειξη της καλής μας συνεργασίας! Τελευταίας τεχνολογίας όπως μου είπε. Ναι,
για να σε δουλεύουν με τον πιο εξελιγμένο τρόπο. Δεν μπορείς άμα δεν πεις την
κακία σου… Δεν είναι κακία, μια παρατήρηση μόνο. Έτσι κι αλλιώς σε κλέβουν, όλους
μας κλέβουν, τώρα σου δίνουν μ’ ένα τηλέφωνο την ομολογία της ενοχής τους που
είναι ταυτόχρονα και γραμμή ελπίδας πως θα συνεχίσεις να εμπιστεύεσαι αυτούς ως
νόμιμους κλέφτες σου. Υπερβολές, να μην το δεχτώ λες; το πάρεις δεν το πάρεις δεν
αλλάζει τίποτα, μόνο ο εγωισμός σου δοκιμάζεται. Από τι δοκιμάζεται; από μια
τελευταίας τεχνολογίας συσκευή που έχει φτιαχτεί για να προκαλεί όσους δεν
μπορούν να την αποκτήσουν. Θα το πάρω τότε. Ήμουν σίγουρη. Με ειρωνεύεσαι ή
μου φαίνεται; δεν μ’ ενδιαφέρει τι σου φαίνεται.
Σκεπάσου! Δεν κρυώνω. Θα κρυώσεις, είσαι ιδρωμένη. Μ’ αρέσει έτσι που είμαι.
Μην μιλάς, θέλω να σε βλέπω. Εγώ θέλω να μ’ αγγίζεις. Είσαι όμορφη. Λες ψέματα.
Σε θέλω. Είσαι καλός σ’ αυτά. Δεν σε χορταίνω. Γίνε λιτοδίαιτος. Μ’ αγαπάς; Άλλη
ερώτηση. Με σκέφτεσαι καθόλου τα βράδια; δεν ξέρω, κοιμάμαι συνήθως. Θέλω να
ζήσουμε μαζί. Νομίζεις. Θέλω να παντρευτούμε. Ηρέμησε. Βαρέθηκα πότε σπίτι μου
και πότε στο δικό σου. Ας νοικιάσουμε μια γκαρσονιέρα να πηδιόμαστε σε ουδέτερο
έδαφος. Μην κάνεις πλάκα, μιλάω σοβαρά. Εγώ προτιμώ να ζω σοβαρά. Τι εννοείς; Μ’
αρέσει όπως ζω, εφημέρια των αισθήσεών μου. Τι θ’ αλλάξει αν ζήσουμε μαζί, αν
παντρευτούμε; Όλα θ’ αλλάξουν, εσύ, εγώ, το σύμπαν. Υπερβολές, έπειτα γιατί να
μην αλλάξουν. Γιατί δεν ξέρουμε αν οι αλλαγές θα μας αρέσουν. Εγώ είμαι σίγουρος,
θα είναι καλύτερα. Κι εγώ είμαι σίγουρη πως θα είναι χειρότερα. Μου πας κόντρα.
Όχι. Ναι, τέτοια ήσουν πάντα, τέτοια κι η συμπεριφορά σου. Πριν ήμουν όμορφη.
Γδύσου. Γυμνή είμαι. Έλα πάνω μου. Βαριέμαι. Με διώχνεις! Αν έτσι νομίζεις. Ώστε το
28_
ΤΟ ΟΡΟΠΈΔΙΟ ΎΨΟΣ ΤΩΝ ΜΥΡΜΗΓΚΙΏΝ

παραδέχεσαι! Δώσε μου ένα τσιγάρο. Μην αλλάζεις θέμα. Άναψε με. Με φτιάχνεις.
Άσε με να καπνίσω. Έχεις ιδρώσει. Κάνει ζέστη. Μου γαμάς την κουβέντα! Νευρίασες.
Όχι, ερεθίστηκα. Κάνε κι εσύ ένα τσιγάρο. Θέλω να κάνουμε έρωτα. Όλο τον εαυτό
σου κοιτάς. Εσένα κοιτάω και μου σηκώνεται. Ο γάμος δεν είναι μόνο γαμήσι. Έτσι
όπως σε βλέπω ιδρωμένη και γυμνή δεν σκέφτομαι τίποτα άλλο. Τις περισσότερες
φορές όταν είμαι ιδρωμένη είμαι και κουρασμένη. Κι έτσι θα σε θέλω. Αυτό είναι το
πρόβλημα. Μα γιατί; Είσαι εαυτούλης. Εγώ φταίω που δεν μπορώ να ζήσω χωρίς
εσένα; Είσαι μαλάκας. Ένας εγωιστής μαλάκας. Σκέφτεσαι μόνο την πάρτη σου και
κανέναν άλλο. Θέλεις να τρως, να γαμάς, να κοιμάσαι. Θέλεις όλοι να υπηρετούν το
δικό σου σύστημα αξιών που εδράζεται στην ικανοποίηση των επιθυμιών σου. Επειδή
όμως είσαι και ανασφαλής, θέλεις να παντρευτείς για να έχεις εύκαιρο ένα μουνί
κάθε φορά που θα σου σηκώνεται. Δεν σφάξανε επομένως. Εγώ δεν παντρεύομαι! Θα
σε γαμήσω. Κάντο. Είσαι πουτάνα. Δεν είμαι κορόιδο όμως...
Ο Κριεζής ήταν ήδη αρκετή ώρα στον υπολογιστή του και περιεργαζόταν την
πολυκατοικία του συγγραφέα. Τέσσερις όροφοι μπετόν στα χρώματα του ουρανού και
της γης. Μια ταράτσα πλήρης ηλιακών θερμοσίφωνων παρέα με κεραίες τηλεόρασης
συν ένα δορυφορικό πιάτο.
Που είναι το σχοινί της μπουγάδας ρε; δεν πλενόσαστε; που χώρος όμως. Έχετε
μάθει να πλένετε τ’ άπλυτά σας κρυφά μέσα σε κάδους πλυντηρίων και μετά τ΄
απλώνετε στον ημιϋπαίθριο χώρο που κλείσατε με τζαμαρία και κάνατε δωμάτιο.
Γεμίζετε μετά τις απλώστρες και πάνω τους τα πλυμένα άπλυτά σας. Να μην βλέπει
κανένας. Σας βλέπω ρε! και πιο πολύ βλέπω εσένα κύριε συγγραφέα μου! τα φώτα
σου ανοιχτά, οι τέντες σου κατεβασμένες, οι μπαλκονόπορτες ορθάνοιχτες κι εσύ
κάπου μέσα ή θα μπεκροπίνεις ή θα γράφεις ή θα χέζεις ή κάτι τέλος πάντων. Μπορεί
και να μιλάς στο τηλέφωνο. Μπορεί και να γαμάς. Που θα μου πας όμως, σε λίγο
καιρό θα σ’ ακούω.
29_
ΛΕΥΤΈΡΗΣ ΚΡΗΤΙΚΌΣ

Στο σπίτι του Κρητικού η αντιπαράθεση συναισθημάτων είχε καταλήξει σε
διαζύγιο σκέψεων. Οι δυο τους αρκέστηκαν να κάνουν έρωτα σιωπηλά κοινή
συναινέσει. Μετά παύση. Τσιγάρο ως είθισται. Ιδρώτας μεσήλικας να ρέει
μεταφέροντας μνήμες νεότητας. Σηκώθηκαν αμφότεροι και ντύθηκαν μηχανικά. Στο
κρεβάτι άφησαν τα ρέστα μιας ακόμα εμμονής. Μέχρι την επόμενη φορά. Τα
σεντόνια είχαν ποτιστεί από τις μυρωδιές τους αυλακώνοντας το χώρο ευθύνης του
καθενός. Όπως γινόταν κάθε φορά. Δεξιά αυτός, αριστερά εκείνη. Άφησαν την
κρεβατοκάμαρα να αρδεύεται από τους χυμούς τους και βγήκαν στο καθιστικό. Σαν
να πήραν θέσεις αντιδίκων κάθισαν αντικριστά. Λες κι ένας αόρατος αφέτης σε ρόλο
δικαστή θα πάταγε οσονούπω τη σκανδάλη ενάρξεως μιας σκυταλοδρομίας νομικών
διαξιφισμών. Το λόγο στο συνήγορο υπεράσπισης.
Ποιος είμαι. Πού πάω. Τι γυρεύω. Τι βρίσκω. Γιατί ψάχνω. Δεν θυμάμαι. Έχω κενό
μνήμης. Μάλλον κενά ολόκληρα αγροτεμάχια. Εκτός σχεδίου δασικές εκτάσεις.
Ανησυχώ. Ή μήπως δεν πρέπει; Κάτι πρέπει να κάνω. Να με βρω. Αν όντως έχω
χαθεί. Από κάπου πρέπει να αρχίσω. Από τα ερείπια. Όπως οι αρχαιολόγοι. Ποια
ερείπια όμως; Δεν υπάρχουν! Θα τα δημιουργήσω επομένως. Αρχίζω. Πως με λένε;
Ανδρέα! Όχι. Σταμάτη; ούτε! Βαγγέλη τότε! Ούτε αυτό με θυμίζει… Μα φυσικά!
Παντελή! Παντελή με λένε!
Ας ξεκινήσω τότε. Ας γκρεμίσω το σπίτι μου. Δικό μου είναι; αγνοώ κι αδιαφορώ.
Πάντως εδώ πρέπει να μένω. Επομένως θα το ισοπεδώσω. Μετά θα το ανασκάψω
υπομονετικά. Θα μελετήσω ένα-ένα τα κομμάτια αναζητώντας σημάδια πολιτισμού
του παρελθόντος μου. Έπειτα θα κάνω το ίδιο με τον εαυτό μου. Θα τον γκρεμίσω
ισοπεδώνοντάς τον και μετά θα πιάσω τον κασμά της ανασκαφής του. Δεν θα με
αναζητήσω όμως. Δεν μ’ ενδιαφέρει να με βρω. Δεν είμαι φιλόσοφος. Ένα νόημα
αναζητώ. Σε αντίθεση με τους φιλόσοφους που θεωρούν νόημα τους εαυτούς τους και
ψάχνονται μεταξύ τους να βρει ο ένας τον άλλον.
Η κατηγορούσα αρχή.
30_
ΤΟ ΟΡΟΠΈΔΙΟ ΎΨΟΣ ΤΩΝ ΜΥΡΜΗΓΚΙΏΝ

Τελείωσες; προς το παρόν ναι. Από πού τις κλέβεις αυτές τις ιδέες; σου άρεσε;
Εξακολουθεί να με εκπλήσσει το γεγονός της δισυπόστατης προσωπικότητάς σου!
Τέτοιος είμαι, ναι. Δεν είσαι καλά είναι σίγουρο! Δεν είμαι. Πως νοιώθεις που πρέπει
να συστήνεις ένα ψεύτικο εαυτό στον εαυτό σου και στους άλλους προκειμένου να
επιβιώσεις; ωραία! Πολύ ωραία! Για σένα ή για τους άλλους; Για όλους! ένας για
όλους κι όλοι για έναν! Εαυτούλης είσαι! Πάντα. Αλλιώς βγαίνεις προς τα έξω. Όπως
με συμφέρει, ώστε να επιβιώσω. Μόνο αυτό μετράει; τώρα πια ναι. Κρίμα. Για ποιόν;
για όσους σε πίστεψαν κι εξακολουθούν! Και οι μεν και οι δε, είναι οι ίδιοι. Η νεολαία.
Θα τους περάσει μεγαλώνοντας. Θα σε μισήσουν... Θα με ξεχάσουν! Φαντάζεσαι να
είχες παιδιά; και γι’ αυτό δεν έκανα! Κάποιοι λένε τους αναγνώστες τους παιδιά τους.
Είναι μαλάκες. Ανασφαλείς. Θέλουν να πιστεύουν πως κάποιος συνέχεια τους
λατρεύει. Κακό είναι; φυσικά! Ανώριμο, ματαιόδοξο, ψεύτικο. Είσαι αλαζόνας κι
υποκριτής. Είμαι. Δεν κοκκινίζεις; μόνο όταν είμαι πολύ πιωμένος! Δεν εννοώ αυτό!
Δεν με ενδιαφέρει τι εννοείς. Θα έπρεπε. Όχι. Είσαι αναίσθητος. Ξέρω τι θέλω. Δεν
φοβάσαι πως θα ξεμπροστιαστείς; και λοιπόν; θα γίνεις ρεζίλι! Μπορεί! Θα το
αντέξεις; Θα το αντιμετωπίσω, αν. Δεν είσαι άξιος. Δεν πάω για αρχιεπίσκοπος.
Αλλάζεις κατεύθυνση. Κι εσύ το νόημα της ζωής. Μιλάς σοβαρά; ζω σοβαρά! Δεν το
έχω καταλάβει. Δεν σ’ αφήνω. Κι ο λόγος; θα αισθανθείς άσχημα. Θα κομπλάρεις.
Σώπα! Ναι. Μου κάνεις χάρη επομένως. Έστω. Γιατί παρακαλώ; γιατί θα χάσω τη
βολή μου. Ποιος θα πλένει. Ποιος θα μαγειρεύει. Ποιος θα στήνει κώλο. Τα εννοείς
όλα αυτά; φυσικά! Τότε γιατί δεν παντρευτήκαμε; για να μην έχεις τύψεις κάθε φορά
που θα πηγαίνω με άλλες! Βρε άντε χάσου ηλίθιε!
Του είπε νευριασμένη και βγήκε στο μπαλκόνι. Άναψε τσιγάρο κι έμεινε να
αναμοχλεύει τη συγγνωστή πλάνη στο θυμό της.
Το πουλάκι μου! μέσα ήσουν ζαργάνα μου! ο Κριεζής διέκρινε τη φιγούρα της κι
εστίασε όσο μπορούσε πάνω της. Καλά σε θυμόμουνα εγώ ότι ήσουν κορμάρα. Παρά
τα χρονάκια σου μια χαρά σε βλέπω. Θυμωμένη είναι. Σε σύγχυσε ο βλαμμένος έτσι;
δεν φταίει αυτός! Εσύ φταις! Τι κάθεσαι μαζί του; για τα λεφτά του; δεν έχει και
31_
ΛΕΥΤΈΡΗΣ ΚΡΗΤΙΚΌΣ

πολλά, αλλά δεν πιστεύω ότι τα έχεις κι ανάγκη. Μια χαρά τα φέρνεις βόλτα.
Διευθύντρια δημιουργικού σε πολυεθνική διαφημιστική εταιρεία. Τι τον θέλεις το
μαλάκα;
Πάνω στο ερωτηματικό εμφανίστηκε ο Κρητικός με δύο ποτήρια. Της πρόσφερε το
ένα. Εκείνη το πήρε. Ήπιε μια γουλιά. Ήπιε κι εκείνος. Μετά την αγκάλιασε τρυφερά.
Τη φίλησε απαλά στο λαιμό. Εκείνη τραβήχτηκε. Κάτι της είπε. Της χάιδευε τα
μαλλιά. Αυτή δεν αντιδρούσε. Μετά το χέρι του γλίστρησε προς την πλάτη κι
ανεμπόδιστα έφτασε στον κώλο της. Άρχισε να τον ζουλάει μαλάζοντάς τον. Εκείνη
γύρισε αργά και μ’ ένα χαμόγελο πείραγμα του άστραψε ένα χαστούκι.
Ο Κριεζής πετάχτηκε όρθιος περιχαρής. Καλά του έκανες!
Γιατί με χαστούκισες; κι εσύ γιατί με χούφτωσες; αφού σε γουστάρω, με τρελαίνει
ο ωραίος σου κώλος! Μάγουλο εσύ, μάγουλο κι εγώ! Τι παραπονιέσαι; να κάτι τέτοια
μου λες και με αποσβολώνεις. Μου σηκώθηκε τώρα. Πες του να καθίσει γιατί θα
πάθει τίποτα από την ορθοστασία. Τουλάχιστον …μην διανοηθείς να πεις οτιδήποτε
γιατί θα φας κι άλλη κι αυτή τη φορά δεν θα είναι του κώλου! Εντάξει, το βουλώνω,
θέλεις να καθίσουμε έξω να σου διαβάσω μια ιστορία; έχω άλλες επιλογές; δεν έχεις!
Ωραία λοιπόν, σύρε φέρε την ιστορία σου.
Τον έδιωξε! Μπράβο γυναικάρα μου εσύ! Δεν σου αξίζει ο παπάρας! Πιες το ποτό
σου και φύγε. Ή μάλλον φύγε τώρα. Τι κάθεσαι; θέλεις να έρθω να σε πάρω;
Πάνω στο ερωτηματικό εμφανίστηκε ο Κρητικός μ’ ένα πάκο χαρτιά και κάθισε
απέναντί της. Είχε σουρουπώσει για τα καλά πια. Απαλός φωτισμός διάχυτος στο
μεγάλο μπαλκόνι δημιουργούσε μια ατμόσφαιρα αυθυποβολής στη μακαριότητα
μιας ζεστής ανοιξιάτικης νύχτας. Πρασινάδα από συστοιχίες φυτών πρόσφερε έναν
τόνο ύφαλου δροσιάς.
Γύρισε ο μαλάκας! Επέστρεψε με τα χαρτιά του. Θα της διαβάσει. Ψωνάρα! Όλο
την πάρτη σου ρε! τι θα διαβάσεις τώρα; την καινούργια σου μαλακία έτσι; αλλά κι
32_
ΤΟ ΟΡΟΠΈΔΙΟ ΎΨΟΣ ΤΩΝ ΜΥΡΜΗΓΚΙΏΝ

εσύ κοπέλα μου τα θέλεις μου φαίνεται. Στράφι πήγε το χαστούκι σου. Στο βωμό της
γυναικείας ανασφάλειας το θυσίασες.
Ο Κριεζής αυτή τη φορά είχε νευριάσει στ’ αλήθεια. Τόσο ώστε να κλείσει βιαστικά
τον υπολογιστή και να κατευθυνθεί στην κουζίνα για το δείπνο του. Τι να φάω τώρα;
κινέζικο έφαγα χθες, πίτσα δεν κάνω κέφι, το σούσι με αηδιάζει, ας παραγγείλω
σουβλάκια.
Ο Κρητικός φόρεσε τα γυαλιά του, ήπιε μια γερή δόση αλκοόλ και πήρε θέση στο
πεντάλ της ανάγνωσης. Η συμβία του, Εύη από το Ευγενία, άναψε κι άλλο τσιγάρο,
απλώθηκε στη μπαμπού καρέκλα σταυρώνοντας τα πόδια και περίμενε υπομονετικά
το εναρκτήριο λάκτισμα αφήγησης.
Προσπαθώ να με φανταστώ σαν Παντελή. Εντελώς όμως. Θα είμαι γύρω στα
τριάντα φεύγα. Δημόσιος υπάλληλος. Θα με έχουν συλλάβει, λέει, σαν ύποπτο
συμμετοχής σε τρομοκρατική ομάδα. Με κρατάνε και με ανακρίνουν. Είμαι αθόρυβη
κι άχρωμη προσωπικότητα, λιπόσαρκος, και ντύνομαι συντηρητικά. Μ’ αρέσω έτσι.
Πίσω από την μονόχνοτη κι άοσμη προσωπικότητα μου κρύβεται ένας άλλος.
Εξαντλημένος από την αϋπνία μονολογώ.
Τι ήθελα κι έμπλεκα ο μαλάκας; λες κι ήταν η πρώτη γκόμενα που για να
δικαιολογήσει τη νυμφομανία της καμωνότανε πως έψαχνε τον εαυτό της! Που να το
φανταστώ όμως κι εγώ! Πως η μικρή ήταν ένα πρεζόνι εξαρτημένο από την
πολεοδομική χοροστασία του πέους…
Στην αρχή το είχα πάρει στην πλάκα. Εξ ανυπερθέτου μιλάμε. Την γνώρισα από
τον φίλο μου τον Τάσο. Μέγας κομπιναδόρος που πρόσφατα είχε ανακαλύψει τ’
απέραντα χωράφια της ανθρώπινης αφέλειας που σπέρνονται και θερίζονται
αδιάκοπα στο internet. Και τι έκανε λέτε; έστησε ένα φόρουμ συζήτησης ενός
υποτιθέμενου συλλόγου για τα δικαιώματα των ακρωτηριασμένων παιδιών της
Σερβίας. Άκου να δεις τι σκέφτηκε το άτομο!
33_
ΛΕΥΤΈΡΗΣ ΚΡΗΤΙΚΌΣ

Εκεί λοιπόν μάζευε τους αφελείς διαδηλωτές της μεταμεσονύχτιας πλήξης και
τους ζήταγε να του στείλουν e-mail συμπαράστασης. Τα ομαδοποιούσε μετά, όπως ο
ίδιος έλεγε, κατά ηλικίες αλλά και μορφωτικό επίπεδο και τα έστελνε, δήθεν, στον
Ερυθρό Σταυρό. Ο Ερυθρός Σταυρός, ισχυριζόταν ο Τάσος, αφού έκανε έναν τυπικό
έλεγχο για να αποτρέψει διπλοεγγραφές, κατέθετε από ένα δολάριο για κάθε e-mail
υπέρ των ακρωτηριασμένων παιδιών.
«Ουάου ρε μαλάκα! Και γαμώ τις ιδέες!» μου είχε δηλώσει ενθουσιασμένος
αμέσως μόλις μου περιέγραψε την ακτιβιστική ιδέα του. Δεν το κρύβω, τρόμαξα, ποτέ
δεν πίστευα πως είχε γραμμάριο ήθους ο Τάσος που εγώ ήξερα. Ώσπου μόνος του
ανέλαβε να αποκαταστήσει το είδος του ήθους που ακόμη κι ένας φύσει ανήθικος
έχει.
«Είκοσι σέντσια το e-mail αγορίνα μου! Δεν είναι κι άσχημα έτσι; στραβά λεφτά
Παντελάκο μου! Στραβά λεφτά!»…
Εκεί λοιπόν εμφανίστηκε η Πόπη. Την άγγιξε είπε η ευαισθησία των ανθρώπων
αυτών που σκέφτηκαν να κάνουν κάτι τόσο, μα τόσο συγκινητικό για τα κακόμοιρα
τα παιδάκια!
Φυσικά θέλησε να τους γνωρίσει από κοντά. Άλλο που δεν ήθελε ο Τάσος. Την
κάλεσε στο στούντιό του, όπου και το υποκατάστημα των γραφείων της οργάνωσης.
Την πήρε σε όλες τις γνωστές στάσεις, με διαλείμματα ανάμεσα τις περιγραφές του
Τάσου από δήθεν συναντήσεις που είχε με τα παιδάκια στη Σερβία.
Την επομένη ημέρα μου την σύστησε. Η Πόπη, από δω ο Παντελής. Εγώ ήμουν
λέει ο γραμματέας του Έλληνα πρόξενου στο Βελιγράδι κι είχα χρεωθεί την
συνδεσμολογία του συλλόγου, των παιδιών και του προξενείου. Τώρα ήμουν σε
διακοπές. Φεβρουάριο μήνα ένεκα οι ελλείψεις σε προσωπικό στο προξενείο.
34_
ΤΟ ΟΡΟΠΈΔΙΟ ΎΨΟΣ ΤΩΝ ΜΥΡΜΗΓΚΙΏΝ

Στην αρχή ασχοληθήκαμε με τα κοινωνικά. Ευαισθησίες που όσο περνάει ο καιρός
θεωρούνται γραφικές και γίνονται κορνίζα απ’ όλους. Μετά μπήκαμε στην
πολιτική…
Η Αριστερά μας απογοήτευσε. Το καλύτερό μου. Ναι, συνθηκολόγησαν για μια
βίλα, ένα κότερο και παρέα με σελέμπριτις, είπε η Πόπη. Καλή τιμή, πρόσθεσα εγώ,
γι’ άσχημους καραφλούς, με στομάχια και τιράντες με μουστάκια και στρουμπουλές
κοκκινομάγουλες που δεν κάνουν αποτρίχωση για να μην πέσουν θύματα της τριχιάς
του καπιταλισμού. Σ’ εκείνο το σημείο σήκωσε διακριτικά την φούστα- κελεμπία της,
δήθεν να ξυστεί, για να δω πως ήταν αποτριχωμένη. Τέλος καταλήξαμε στο internet.
Με ρώτησε για τα αγαπημένα μου sites. Απάντησα όπως στις δημοσκοπήσεις. Είπα
ψέματα. Απαρίθμησα όλα τα επαναστατικά, ακτιβιστικά κι όλα τα υπόλοιπα
αταβιστικά που θυμόμουν. Ενθουσιάστηκε. Μου πρότεινε και μερικά δικά της που
εγώ δεν γνώριζα αλλά ούτε κι επρόκειτο. Μετά με ρώτησε τι θα ήθελα να κάνω εκείνη
την στιγμή. Της είπα αυθόρμητα, κάτι για τον τρίτο κόσμο, για όσους υποφέρουν, για
όσους δεν έχουν στον ήλιο μοίρα. Έπεσε απάνω μου να με ρουφήξει! «Είσαι τέλειος!»,
μου λέει, και με βουτάει με τα χείλη της από το στόμα. Θέλω να κάνουμε κάτι μαζί,
μου ψιθύρισε, γαργαλώντας μου τα αυτιά. Μια πορεία ειρήνης; της απαντώ,
ερωτηματικά μα σοβαρότατα. Πάμε σπίτι μου και βλέπουμε, μου είπε, και με πήρε
από το χέρι χαριτωμένα να φύγουμε…
Φτάσαμε αγκαλιά σιγοτραγουδώντας Manu Chao. Με άφησε να οργανώσω μόνος
μου την επανάσταση κι αυτή έλεγξε τα e-mails της. Άρχισε να απαλλάσσεται από τα
ρούχα της και το ίδιο προέτρεψε κι εμένα. Μπήκε στο θέμα κατευθείαν. Πάνω στα
χάδια και στα τριψίματα με ρώτησε για την Greenpeace. Συμφωνώ της λέω με την
τακτική τους, χτυπάνε εκεί που δεν τους περιμένει κανένας. Άνοιξε το συρτάρι πλάι
στο κρεβάτι της κι έβγαλε προφυλακτικά με το σήμα της οργάνωσης. Μου σηκώθηκε
εντελώς! πήρε ένα στο στόμα της να μου το φορέσει και ταυτόχρονα μου έλεγε πόσο
35_
ΛΕΥΤΈΡΗΣ ΚΡΗΤΙΚΌΣ

οικολογικό είναι το υλικό που χρησιμοποιούσε η οργάνωση για να φτιάχνει τις
καπότες της. Εγώ δεν ήξερα τι να πω και προτίμησα να σκάσω χουφτώνοντας.
Από τότε συναντιόμαστε τακτικά και πάντα για ένα και μόνο λόγο, για να
πηδηχτούμε. Ούτε στο όνειρό μου δεν φανταζόμουνα πως υπήρχε τέτοια γυναίκα.
Έριχνα τον πούτσο μου και μην τον είδατε, μέχρι που ξαναεμφανιζόταν, μου
τριβότανε τηλεφωνικά κι εγώ δεν ήμουνα μαλάκας να πω όχι, κι έτσι συνεχιζόταν η
σχέση μας.
Μιλάγαμε και για internet, αλλά όχι σπουδαία πράγματα καθότι εγώ ήμουν
άσχετος. Για την ακρίβεια, αυτή μίλαγε αραδιάζοντάς μου διάφορα περίεργα έως
συνωμοτικά. Τώρα που το σκέφτομαι καλύτερα, μάλλον με ψάρευε να δει αν γνώριζα
κάτι και τι. Εγώ από την άλλη για να μην φαινόμουν και εντελώς ξενέρωτος που και
που αμόλαγα και κανένα ναι, όπου από τα συμφραζόμενα της πίστευα πως ήταν
ακίνδυνο…
Ώσπου άρχισε ν’ απλώνεται και σε θέματα άλλα, αριστεριστικά, μα πιο
συγκεκριμένα. Αν ήμουν σε καμία ομάδα δράσης, που σύχναζα, πόσο
πολιτικοποιημένος ήμουν, ποιοι ήταν οι αγαπημένοι μου αγωνιστές-σύντροφοι κι
άλλα τέτοια. Εγώ πονηρεύτηκα, αλλά τι να έκανα; με καύλωνε η μικρή τόσο πολύ!
Και για να τη γαμήσω ήθελε κι απάντηση. Τι να της έλεγα κι εγώ, αφού δεν είχα
σχέση ούτε για πλάκα με όλα όσα νόμιζε, φανταζόμουν διάφορα και της τ’ αράδιαζα.
Για την ακρίβεια άρχισα να συχνάζω στο internet στα διάφορα φόρα τα αριστεριστικά
να μορφώνομαι. Εκεί έμαθα για όλους αυτούς. Τον Τσε, τον Βελουχιώτη, τον Τρότσκι,
τον Λένιν αλλά και τον Μπακούνιν.
Είχε πλάκα να ανακατεύω τις γνώσεις που αποκτούσα με την φαντασία μου και
να πλάθω ιστορίες. Μ’ άρεσε αυτό. Η μικρή δεν χόρταινε ν’ ακούει. Φανταστείτε την
μούρλα της που ήθελε να της αφηγούμαι ενόσω την πήδαγα. Μην σταματάς φώναζε,
εγώ νόμιζα την διείσδυση, αυτή εννοούσε την ιστορία. Ήτανε καυλιάρα όμως, με
τρέλαινε σιγά-σιγά κι ούτε που το έπαιρνα χαμπάρι.
36_
ΤΟ ΟΡΟΠΈΔΙΟ ΎΨΟΣ ΤΩΝ ΜΥΡΜΗΓΚΙΏΝ

Συναντιόμαστε πια καθημερινά κι εγώ είχα αρχίσει να στερεύω από ιστορίες.
Ώσπου θυμήθηκα το επάγγελμα που είχα δηλώσει. Ακριβώς ένα μήνα μετά που
είχαμε γνωριστεί. Φεύγω, της είπα, γυρνώ στο Βελιγράδι, τελείωσε η άδειά μου.
Θαύμα, φωνάζει η Πόπη, δεν έχω πάει ποτέ κι έχω ακούσει πως είναι πολύ ουάου
πόλη!
Κάγκελο εγώ να ψάχνομαι για πάρκο να τσιμεντωθώ μόνος μου.
Ευτυχώς ανέκτησα την ευκαμψία μου γρήγορα κι έτσι άρχισα να σκέφτομαι πως
θα την αποθαρρύνω. Δεν ξέρω πως μου ήρθε, στο λόγο μου, και σκαρφίστηκα πως
είμαι πράκτορας της μυστικής υπηρεσίας και δεν μου επιτρεπόταν να την έχω μαζί
μου στο Βελιγράδι. Έπρεπε να τελειώνω με την Πόπη, με καταλαβαίνετε πιστεύω, κι
εσείς άντρας είσαστε, ναι μεν ήταν καυλιάρα και μ’ αναστάτωνε, αλλά σε λίγο
επέστρεφε η αρραβωνιαστικιά μου από τις Σέρρες που είχε πάει για να περιθάλψει
την εγχειρισμένη μάνα της! Δεν μπορούσα να συνεχίσω να απατάω την Καίτη τώρα
που θα γύρναγε εδώ, γι’ αυτό και πανικοβλήθηκα κι άρχισα να σκέφτομαι μαλακίες
με μυστικές υπηρεσίες…
Όπως καταλαβαίνετε κύριε αυτέ μου, όλα αυτά περί μυστικών υπηρεσιών,
αριστεριστικών οργανώσεων και άλλες επαναστατικές μπούρδες ήταν αποκυήματα
της καλπάζουσας φαντασίας μου και τίποτα άλλο!
Εγώ ξέρετε είμαι γιος παπά, φιλήσυχος άνθρωπος, οικογενειάρχης, τον
Σεπτέμβριο που μας έρχεται παντρευόμαστε με την Καίτη κύριε αυτέ μου… είμαι κι
άντρας όμως και έχω ορμές ανάθεμα της, κι αυτή η Πόπη, αχ η Πόπη και μόνο που
την σκέφτομαι λιγώνομαι κύριε τέτοιε μου, όλο της το κορμί λες κι είναι φτιαγμένο
από μελωμένο παντεσπάνι, κολάζει κι άγιο! ανασταίνει και πεθαμένο! αν την ξέρατε
είμαι σίγουρος πως θα με καταλαβαίνατε, κι έτσι θα νοιώθατε τι ήταν εκείνο που με
ανάγκασε να αραδιάσω τόσα ψέματα και τώρα να τραβιέμαι για τρομοκράτης, όχι και
τρομοκράτης κύριε αυτέ μου! Όχι και τρομοκράτης! Για ένα πήδημα! Εν πάση
περιπτώσει για κάμποσα αλλά και πάλι δεν βγαίνει…
37_
ΛΕΥΤΈΡΗΣ ΚΡΗΤΙΚΌΣ

Κι ο Τάσος; αυτόν τον αρχιαπατεώνα γιατί δεν τον πιάνετε; αυτός είναι
τρομοκράτης! Είναι κι ανήθικος, άπατρις, λούφαρε τον στρατό ξέρετε, ψάξτε το! θα
δείτε ότι πήρε απαλλαγή λόγω ψυχολογικών προβλημάτων, ναι, για να μπορεί να
κοροϊδεύει τον κόσμο ήταν υγιής, είχε αυτή την πως την λένε διαύγεια πνεύματος,
μόνο στη σκέψη του στρατού η διαύγεια γινόταν στραβωμάρα, το κάθαρμα! ο
ασυνείδητος! ο τζαναμπέτης, καλά τον έλεγε η μανούλα μου αναρχικό! Ναι, σύχναζε
στα Εξάρχεια όταν ήμασταν φοιτητές, πήγαινε σε κάτι κακόφημα μπαρ με κάτι
άλλους μαλλιάδες, βέβαια! Γι’ αυτό είναι καράφλας σήμερα! Του έπεσαν τα μαλλιά
γιατί τα είχε αφήσει μακριά από τότε που τελειώσαμε το σχολείο! Δεν
ξανακουρεύτηκε! Το ξέρατε αυτό; και στις πορείες που πήγαινε ήταν πάντα με τους
αναρχικούς, και στη σχολή μια φορά τότε που γινόντουσαν οι καταλήψεις συμμετείχε
στην επιτροπή κατάληψης, ναι, κι όλο με καινούργια γκόμενα τον βλέπαμε, ο
καριόλης ήταν όμορφος τότε κι είχε τον τρόπο του με τις γυναίκες, ενώ εγώ βράχος
ακλόνητος, ήμουν αρραβωνιασμένος τότε με την Γιώτα, συγχωριανή μου που
σπούδαζε φιλολογία αυτή, έμενε στου θείου της το σπίτι, αδερφός του πατέρα της,
στου Ζωγράφου, βγαίναμε τα σαββατοκύριακα νωρίς όμως, στις δέκα η Γιώτα έπρεπε
να είχε γυρίσει πίσω, είχα τρελαθεί στη μαλακία τότε κύριε αυτέ μου, δεν μ’ άφηνε
ούτε το βυζί να της πιάσω…
χωρίσαμε όταν ήταν στο πτυχίο, αυτή το ζήτησε, δεν ήμουν είχε πει στον πατέρα
της αρκετά ώριμος για γάμο και παντρεύτηκε τον φούρναρη της γειτονιάς της που
ήταν χωρισμένος αλλά χωρίς παιδιά, ήταν στέρφα η πρώτη του, και θα την έκανε
βασίλισσα την Παναγιώτα του…
Αργότερα γνώρισα την Λαμπρινή, αρραβωνιαστήκαμε σχεδόν αμέσως, χόρτασα
πήδημα, από τον Βόλο, μαζί μ’ εμένα όμως την πήδαγαν κι άλλοι και το έμαθα τυχαία
δύο χρόνια μετά, λίγο πριν τον γάμο μας, ο Τάσος μου το είπε, την είδε ένα βράδυ,
ξημερώματα, που ψωνιζόταν στη Σόλωνος, ρε Τέλη μην παντρεύεσαι, μου λέει, ακόμα
μικρός είσαι, δεν ήθελε να μου το πει στα ίσα πως η μνηστή μου ήταν πουτάνα,
χωρίσαμε ένα βράδυ που είχαμε βγει, πρώτη φορά, με τον αδερφό μου και την
38_
ΤΟ ΟΡΟΠΈΔΙΟ ΎΨΟΣ ΤΩΝ ΜΥΡΜΗΓΚΙΏΝ

γυναίκα του, δεν την ξαναείδα από τότε, ο αδερφός μου δεν το παραδέχτηκε ποτέ,
αλλά είμαι σίγουρος πως την είχε ψωνίσει γιατί είχε ταραχτεί πάρα πολύ όταν την
είχε δει, κι αυτή ταράχτηκε αλλά, λιγότερο. Μετά γνώρισα την Καίτη, είμαστε
αρραβωνιασμένοι τρία χρόνια, ξέρετε όποιος καεί στο χυλό φυσά και το γιαούρτι,
παντρευόμαστε τον Σεπτέμβριο, πρώτα ο Θεός βέβαια…
Ενώ ο Τάσος, ούτε που θέλει ν’ ακούσει για γάμο, ο ακαμάτης, μ’ έμπλεξε στις
βρωμιές του και τώρα τραβιέμαι εγώ κι όχι αυτός…
δεν γίνεται να φύγω και να πιάσετε αυτόν; θα σας πω κι άλλα, ότι θέλετε θα σας
πω! Με ποιους κάνει παρέα, που συχνάζει, ποιες πηδούσε, ποιες πηδάει τώρα, θα σας
πω για τον πατέρα του που έχει κάνει εξορία, την μάνα του που ήταν στην αντίσταση,
τους θείους του που δουλεύουν στη Γερμανία κι όταν έρχονται τα καλοκαίρια στο
χωριό ξεσηκώνουν τους συγχωριανούς τους με διάφορα επαναστατικά, θα σας πω ότι
θέλετε κύριε αυτέ μου, φτάνει να μ’ αφήσετε να φύγω από δω μέσα, αλήθεια αν
επιτρέπετε που είμαστε; στην ασφάλεια; στο αστυνομικό τμήμα Κυψέλης; κάπου
αλλού; Κατάλαβα, δεν πρέπει να ξέρω, δεν μου απαντάτε όμως σ’ αυτό που σας
προτείνω! Μάλιστα, δεν ξέρω τι άλλο να σας πω, δεν μου λέτε, μια στιγμή, θέλετε να
γίνω χαφιές σας; κανονικός, πράκτορας δηλαδή όπως είπα και στη Πόπη πως είμαι,
ναι πράκτορας!
Εμένα πάλι ωραία μου ακούγεται! Είμαι και σπουδαγμένος, έχω και τα πτυχία
μου, ξέρω και πολύ καλά αγγλικά, στο στρατό ήμουν επιλοχίας του λόχου μου, ξέρω
κι από όπλα, από ηλεκτρονικούς υπολογιστές, με την Πόπη έμαθα και το internet,
είμαι κι επιρρεπής στη μάθηση, θα γινόμουν πολύ καλός χαφιές ή πράκτορας αν δεν
σας πειράζει, μ’ αρέσει πιο πολύ σαν τίτλος, είμαι θαυμαστής του Τζέιμς Μποντ, έχω
δει όλες τις ταινίες του, ξέρω κι από όπλα, σας το είπα; είμαι κυνηγός αλλά είμαι και
στη σκοπευτική λέσχη, ειδικότης μου είναι τα σαρανταπεντάρια, έχετε ρίξει με τέτοιο;
τι λέω τώρα, συγχωρέστε με, κλασσικό όπλο, ευθύβολο κι αποτελεσματικό, είναι το
όπλο που κάνει έναν άντρα να νοιώθει κυρίαρχος, σίγουρος. Μου επιτρέπετε να
39_
ΛΕΥΤΈΡΗΣ ΚΡΗΤΙΚΌΣ

προσθέσω και κάτι άλλο; μεταξύ μας τώρα έτσι; ξέρετε πως με κάνει να αισθάνομαι
το σαρανταπεντάρι άμα το έχω στα χέρια μου; γαμιά! Ναι καλά ακούσατε! Με κάνει
να αισθάνομαι μεγάλος γαμιάς! Πως όλες οι γυναίκες είναι στα πόδια μου και με
εκλιπαρούν να τις γαμήσω! Κι εγώ ψυχρός, ανελέητος, τις φτύνω, πατάω τη
σκανδάλη και τις χύνω όλες στα μούτρα, καριόλες, βρωμιάρες, παλιοθήλυκα, όργανα
του σατανά! γι' αυτό σας λέω κάντε με πράκτορά σας! Δεν θα χάσετε!
Έχω διασυνδέσεις λόγω του Τάσου με πολλούς από τον χώρο των
αντιεξουσιαστών, με έχουν για μαλάκα, αλλά καλύτερα δεν είναι; δεν είμαι υπεράνω
πάσης υποψίας που λέμε; δεν με λογαριάζουν σαν προσωπικότητα, με θεωρούν
ασήμαντο ανθρωπάκι, κι όμως εγώ τόσα χρόνια τους παρακολουθώ ξέρετε, κρατώ
αρχεία για τον καθένα, έχω ράμματα για την γούνα τους, σας τα δίνω όλα αν τα
θέλετε!
Ξέρετε κάτι; επειδή σας συμπάθησα τόση ώρα που συζητάμε, θα σας
εξομολογηθώ την αμαρτία μου, είμαι ήδη πράκτορας! Ναι! Στο λόγο μου! Συλλέγω
πληροφορίες εκμεταλλευόμενος την ασημαντότητα μου ως προσωπικότητα, είναι
απίστευτο πόσο αδιάφορη είναι η παρουσία μου όπου κι αν βρίσκομαι. Στην υπηρεσία
που δουλεύω είμαι προϊστάμενος αρχείου, αλλά στο γραφείο είμαι μόνος μου όλη την
ημέρα…
Σπανίως έρχεται κάποιος συνάδελφος, κι όταν έρχεται ότι θέλει το βρίσκει μόνος
του και φεύγει, κανένας δεν με ρωτά ποτέ για οτιδήποτε, κανένας δεν μου απευθύνει
τον λόγο, κανένας δεν με αναζητά στο τηλέφωνο, μόνο ο Τάσος, κι αυτός απορώ γιατί
το κάνει. Οπότε κι εγώ αποφάσισα να παρακολουθώ την ζωή των άλλων για να
ανακαλύψω τι σημαντικότερο υπάρχει στη ζωή τους που αφήνει εμένα απ’ έξω.
Καταγράφω τα πάντα, έχω προμηθευτεί και τον κατάλληλο εξοπλισμό και
αρχειοθετώ κανονικά, έχω αρχείο με κασέτες ήχου και εικόνας, έχω φωτογραφίες,
έχω ημερολόγιο πρόγραμμα για πάρα πολλούς ανθρώπους, παρακολουθώ ασύστολα
οτιδήποτε, να τις προάλλες συνάντησα στο σχόλασμα την κόρη του ιδιοκτήτη του
40_
ΤΟ ΟΡΟΠΈΔΙΟ ΎΨΟΣ ΤΩΝ ΜΥΡΜΗΓΚΙΏΝ

κυλικείου, και την παρακολούθησα, βγαίνει μ’ ένα αγόρι της ηλικίας της, ωραίο
κορίτσι, έκτοτε απέκτησε φάκελο, έμαθα που συχνάζει με το αγόρι της, σε ποιο
ξενοδοχείο πηδιούνται, πότε έχει περίοδο, τι διαβάζει στον ελεύθερο χρόνο της, τι
ονειρεύεται, τι θαυμάζει, τι την ενοχλεί, τι ψηφίζει, αν είναι ερωτευμένη, by the way
δεν είναι, τα πάντα, κι όλα αυτά έτσι, αν μου μπει μια ιδέα για κάποιον τον
παρακολουθώ, έχω και γαμώ τα αρχεία! είχα πάει κάποτε στην ασφάλεια και τους
ρώτησα αν ενδιαφέρονται να τ’ αγοράσουν, με πέρασαν για τρελό, όμως να που τώρα
επανέρχομαι και ξαναρωτώ εσάς, θέλετε να αγοράσετε τ’ αρχεία μου; θα μου πείτε
γιατί να πληρώσετε για κάτι που μπορείτε να έχετε τσάμπα, αυτό δεν το έχω σκεφτεί
αλλά επαφίεμαι στην συναδελφική σας αλληλεγγύη, πείτε μου ένα όνομα και θα σας
πω αμέσως λεπτομέρειες της ζωής του που θα σας εκπλήξουν, αδυναμία μου οι
επώνυμοι φυσικά, να ξέρατε τι ξέρω…
Νομίζετε δηλαδή ότι δεν ήξερα ότι θα κατέληγα εδώ μέσα ανακρινόμενος και
φερόμενος ως μέλος τρομοκρατικής οργάνωσης; ας γελάσω! Χα! χα! χα! κι ακόμη δεν
ήξερα ποια ήταν πραγματικά η Πόπη; ας ξαναγελάσω! Χα! χα! χα! όλα τα ήξερα! Από
την αρχή! Εσείς δεν ξέρετε όμως τι σας γίνετε! Εγώ τουλάχιστον ότι έκανα το έκανα
για να αισθανθώ πως είμαι κάποιος, εσείς γιατί πέσατε στην παγίδα μου; ποιος
ανακρίνει τώρα ποιόν; εγώ στο φινάλε έριξα και τα γαμήσια μου με την Πόπη και
θάχω να θυμάμαι, εσείς έχετε πηδήξει ποτέ γυναίκα σαν την Πόπη; αμφιβάλλω!
Αντίθετα είσαστε αναγκασμένος να ακούτε περίεργους τύπους σαν κι εμένα που σας
αραδιάζουν ένα σωρό μπούρδες και μετά προσπαθείτε να συνθέσετε από την
ακατάσχετη μπουρδολογία ένα σενάριο που να ταιριάζει μ’ αυτό που σας βολεύει για
να πάτε για ύπνο. θα σας πω μόνο για την αρραβωνιαστικιά μου την τωρινή, την
Καίτη, πουτάνα είναι, κατ’ οίκον όμως, την ξέρω πράγματι τρία χρόνια, τόσα είμαι
πελάτης της, καλή κοπέλα, εγώ στις σχέσεις μου ξέρετε είμαι σταθερός, πιστός,
δύσκολα αλλάζω γούστα και με την Καίτη από την αρχή ταιριάξαμε, την πρώτη φορά
βέβαια, όταν έβγαλα το σαρανταπεντάρι τα χρειάστηκε, μετά όμως συνήθισε στην
ιδέα να μου τον γλείφει υπό την απειλή του και να τελειώνω στα μούτρα της, ξέρετε
41_
ΛΕΥΤΈΡΗΣ ΚΡΗΤΙΚΌΣ

πως την είχα βρει; από την φορολογική της δήλωση! Ναι! Δήλωνε επάγγελμα φασόν
ρούχων, τέτοια κορμάρα φασόν. Να σας πω τώρα που το σκέφτομαι καλύτερα, φασόν
δούλευε, είχε έρθει μια ημέρα στην υπηρεσία, την είχα συναντήσει στο κυλικείο, και
μετά ρώτησα κι έμαθα το ΑΦΜ της, ε μόλις είδα επάγγελμα φασόν το έψαξα, το
ξέρετε ότι οι περισσότερες κρυφές πουτάνες δηλώνουν αυτό το επάγγελμα; την πήρα
τηλέφωνο, της είπα πως είμαι από την εφορία και θα της κάνουμε έλεγχο στα βιβλία.
Πήγα από το σπίτι της, ποια βιβλία, το πρώτο μου είχε πει θα είναι τζάμπα και θα
είναι και σπέσιαλ, αν ήθελα για άλλη φορά θα πλήρωνα όμως κανονικά όπως όλοι,
όπως κι ο διευθυντής σου μου είπε, το έπιασα το υπονοούμενο και φρόντισα να
απολαύσω το τζάμπα πήδημα όσο γινόταν καλύτερα, μ’ άρεσε όμως κι έτσι έγινα
τακτικός πελάτης της…
Αυτά, τι άλλα ψέματα σας είπα; δεν θυμάμαι, όλα ψέματα είναι, τα πάντα, εκτός
από το ότι είμαι πράκτορας! Πράγματι έχω αρχεία! Έχω όμως κι απίστευτη φαντασία,
ίσως θα έπρεπε να γίνω συγγραφέας αστυνομικών βιβλίων, ναι δεν αποκλείεται…
Η Πόπη! Τι γκόμενα! Δεν ντρεπόσαστε όμως να την βάζετε να πηδιέται με τον
κάθε μαλάκα προκειμένου να μάθετε ότι θέλετε! Γιατί δεν με ρωτάγατε από την
αρχή; θα σας τα έλεγα όλα! Εκτός κι αν της άρεσε της Πόπης να ξεσκίζεται μαζί μου!
Της άρεσαν κι οι ιστορίες μου! Ναι! Ακόμα κουδουνίζει στο κεφάλι μου το βογκητό της
που έβγαινε από τα χείλη της στον ρυθμό του πες μου κι άλλα Γιώτη μου!
Έτσι με φώναζε, Γιώτη! Άκου Γιώτη! Δεν με ένοιαζε, ήταν ο πρώτος άνθρωπος στη
ζωή μου που ασχολήθηκε μαζί μου και μ’ άρεσε αυτό τόσο, που δεν με ενδιέφερε
όπως κι αν με φώναζε, γιατί ήθελα τότε να χωρίσουμε; γιατί δεν μπορούσα να
πιστέψω πως ότι ζούσα ήταν αλήθεια κι ήθελα να το τελειώσω εγώ πριν με τελειώσει
εκείνο, ξέρετε κάτι κύριοι, έχω μάθει να μην εμπιστεύομαι ούτε τα όνειρά μου,
επομένως δεν θα άφηνα ένα μουνί, όσο μουνάρα και καυλιάρα κι αν ήταν, να μου
αλλάξει την κοσμοθεωρία της απομόνωσης στην οποία αθέλητα βρέθηκα αλλά τώρα
δεν μπορώ να εγκαταλείψω, έπρεπε να τελειώνω με την Πόπη, κι είδατε πόσο δίκιο
42_
ΤΟ ΟΡΟΠΈΔΙΟ ΎΨΟΣ ΤΩΝ ΜΥΡΜΗΓΚΙΏΝ

είχα! η Πόπη με πρόδωσε, ή μάλλον εγώ την εξαπάτησα, εσείς τι πιστεύετε αλήθεια;
σας είπα και προηγουμένως, τα ήξερα όλα! Ήξερα πως με παρακολουθούσατε και
πως η Πόπη ήταν δόλωμα, γιατί σας άφησα; μα ήθελα να με πιάσετε! Ήθελα να με
συλλάβετε! Ήθελα επιτέλους ν’ αρχίσει ο κόσμος ν’ ασχολείται μαζί μου! Ήθελα τόσο
να είμαι κάποιος! Νάμαι λοιπόν! Ομολογώ! Ομολογώ τα πάντα! Ότι θέλετε! Ακόμα κι
αν δεν μπορείτε να στοιχειοθετήσετε την ανάμειξή μου σε ενέργειες εγώ προτίθεμαι
να σας βοηθήσω! Είμαι τρομοκράτης! Εγώ είμαι η οργάνωση φάντασμα! Εγώ είμαι ο
μυστηριώδης ψηλός με την τραγιάσκα! Εγώ είμαι ο εκτελεστής με το
σαρανταπεντάρι! Εγώ είμαι όλα όσα ονειρευόσαστε τόσα χρόνια, κι εσείς είσαστε όλα
όσα ονειρευόμουν εγώ!
Εμπρός λοιπόν! Ανακοινώστε την σύλληψή μου! Τι περιμένετε; βιάζομαι να
εκτεθώ στον λαό μου! αδημονώ να γνωρίσω όλους εκείνους που χρόνια τώρα με
αγνοούσαν και τώρα θα λατρέψουν την παρουσία μου, είμαι αυτός που θα δώσει
νόημα στη μίζερη τηλεορασόπληκτη ζωή τους, τώρα αυτοί είναι οι ασήμαντοι, αυτών
οι ζωές δεν παρουσιάζουν ενδιαφέρον, αυτοί βρίσκονται έγκλειστοι και παγιδευμένοι
μπροστά στα χαζοκούτια τους ξεροσταλιάζοντας για τα νεώτερα της συναρπαστικής
ζωής μου, ξαφνικά η ζωή μου έγινε συναρπαστική, ξαφνικά έπαψα να είμαι ο
ασήμαντος της διπλανής τους πόρτας, έγινα η πόρτα που φώτισε την μιζέρια και την
κακομοιριά τους, έγινα τρομοκράτης, πράγματι λοιπόν είμαι τρομοκράτης! έχω
σκοτώσει, έχω βομβαρδίσει, έχω κάψει, έχω κλέψει, και φυσικά δεν μετανιώνω, αφού
δεν ήμουν ποτέ κάποιος, γιατί να μετανιώσω; επειδή τώρα έγινα; μα αυτό ακριβώς
ήθελα! Να γίνω κάποιος! Εξ αιτίας σας είμαι αυτό που είμαι, και θα είμαι από εδώ και
πέρα, εσείς με φτιάξατε, με είχατε ανάγκη φαίνεται περισσότερο απ’ ότι σας είχα
εγώ, εν πάση περιπτώσει σας είμαι υπόχρεος…
Και τώρα αν δεν έχετε αντίρρηση αφήστε με να κοιμηθώ, στην τηλεόραση πρέπει
να φαίνομαι αδίστακτος κι αμετανόητος, όπως στην πραγματικότητα είμαι δηλαδή,
μόνο που ακόμα κι οι αδίστακτοι όταν έχουν να κοιμηθούν 48 ώρες μοιάζουν
περισσότερο με βόδια παρά με τρομοκράτες…
43_
ΛΕΥΤΈΡΗΣ ΚΡΗΤΙΚΌΣ

Η Εύη έμεινε για λίγο σιωπηλή κι ανέκφραστη. Ο Κρητικός έβγαλε τα γυαλιά του
και περίμενε στωικά την ετυμηγορία.
Ουάου! Σ’ άρεσε, ή χάρηκες που τελείωσα; Τώρα εγώ γιατί πιστεύω ότι κάτι άλλο
ήθελες να πεις μ’ αυτή την ιστορία; πρόβλημά σου. Σε θαυμάζω λοιπόν. Το ξέρω.
Έχεις μια μοναδική ικανότητα να παρουσιάζεις ένα σύνολο ψεμάτων προκειμένου να
κρύψεις μια αλήθεια! Μα τι λες τώρα; εγώ ξέρω τι λέω, η Πόπη, η Πόπη δεν είναι η
γκόμενα που τραβιόσουνα κάποτε που με τάιζες αηδίες περί αναζήτησης του εαυτού
σου; μα τι λες; πως σου ήρθε αυτό; δεν μου ήρθε, εσύ φαίνεται το κράταγες εντός σου
χρόνια κι ήρθε ο καιρός του να γίνει story για το ηλίθιο βιβλίο σου. Δε σε αναγνωρίζω
λοιπόν, μα τι είναι αυτά τώρα; τι παιδιάστικες συμπεριφορές είναι αυτές; Δεν είναι
παιδιάστικες συμπεριφορές, αλλά η αγανάκτηση μιας γυναίκας που νιώθει
προσβεβλημένη! μα είσαι η μούσα μου, χρόνια τώρα! θα προτιμούσα να ήμουν η
μουνάρα σου όπως αυτή. Μα αυτή ήταν μια φαντασίωσή μου! Ακόμα χειρότερα, οι
άντρες όταν αρχίζετε και φαντάζεστε καταστάσεις είναι γιατί θέλετε να
δημιουργήσετε άλλοθι για την επικείμενη απιστία σας. Μα τι λες τώρα; ότι θέλω λέω,
εντάξει! Παραδέξου το! Είχες γκόμενα! Αν αυτό θα σε ικανοποιήσει τότε το
παραδέχομαι. θα προτιμούσα να με ικανοποιούσες εσύ όπως έκανες κάποτε αλλά
φευ. Καλά τώρα, αυτό το λες για να μου τη σπάσεις! όχι, στο λέω για να καταλάβεις
ότι πέρασαν τα χρόνια και πλέον γαμάς μόνο με τη φαντασία σου…
44_
ΤΟ ΟΡΟΠΈΔΙΟ ΎΨΟΣ ΤΩΝ ΜΥΡΜΗΓΚΙΏΝ

3.
ΟΥΡΟΥΠΏΝΕΙ. ΣΤΟΝ ΠΕΖΌΔΡΟΜΟ ΤΗΣ ΑΙΌΛΟΥ ΠΗΓΑΙΝΟΈΡΧΕΤΑΙ ΚΌΣΜΟΣ. ΠΛΑΝΌΔΙΟΙ
μικροπωλητές έχουν απλώσει τα σεντόνια με την πραμάτεια τους
προσδοκώντας τυχαίες πωλήσεις. Διαλαλούν το περιττό ως απαραίτητο εν μέσω
περιττωμάτων. Πολλοί οι διαβάτες, περισσότερα τα περιστέρια. Σκυλιά τεμπέλικα
τριγυρνάνε λες διεκδικώντας εύσημα για τη βραδύτητα των κινήσεών τους. Στον αέρα
πλανάται η μυρωδιά του κάτουρου αναμεμιγμένου με αυτήν των καυσαερίων ρύπων.
Ορδές περαστικών καθημερινά ποδοπατούν στο πλακόστρωτο από τσίχλες κι
αποτσίγαρα μέχρι πτύελα και σκουρόχρωμα νεροζούμια καφέδων κι αναψυκτικών. Οι
ανασκαφές των τελευταίων ετών έφεραν στην επιφάνεια υπολείμματα της
περιμετρικής τάφρου των αρχαίων τειχών της πόλης αλλά και την αρχή της
Αχαρνικής οδού, κι από την άλλη μεριά τα απομεινάρια του μεγάλου νεκροταφείου
που ήταν σε χρήση μέχρι την καταστροφή της Αθήνας από τους Ερούλους το 267 μ. Χ.
Μια περίπολος της δημοτικής αστυνομίας συνομιλεί με μιαν άλλη της αστυνομίας.
Αναζητούν τον Ναουλομπάτους για μια φιλική συζήτηση. Από μακριά, σε απόσταση
ασφαλείας διαφυγής, προς την οδό Αθηνάς, πρεζόνια παρακολουθούν αυτούς που
τους παρακολουθούν κλέβοντας ματιές περαστικών για λίγα ψιλά της δόσης τους.
Σκουρόχρωμοι μετανάστες οχλαγωγούν αστειευόμενοι καθώς κατευθύνονται είτε
προς την πλατεία Ομονοίας για χάζι, είτε προς την πλατεία Θεάτρου για τα στέκια
φαγητού ή τα μαγαζιά με τις βιντεοκασέτες, τα παντοπωλεία, τα καφενεία που
γεφυρώνουν την απόσταση από την πατρίδα τους. Περπατώντας την Αιόλου προς
Ομόνοια έστριψα στη Γεωργίου Σταύρου για να βγω Σταδίου. Μετά έπιασα την
ανηφόρα με κατεύθυνση το Σύνταγμα. Τα φώτα στα μαγαζιά είχαν ανάψει αλλά η
αίγλη τους έχει πάψει εδώ και δεκαετίες να συναρπάζει. Πλέον κοντοστέκονται στις
Σ
45_
ΛΕΥΤΈΡΗΣ ΚΡΗΤΙΚΌΣ

βιτρίνες τους περισσότερο οι μετανάστες αναζητώντας στα φιγουρίνια το μερίδιό τους
στην παγκοσμιοποίηση της φτώχειας. Προσπερνώ βιαστικά τον ένα μετά τον άλλο
λες κι αγωνίζομαι εναντίον όλων με έπαθλο την κατάληξη, τον προορισμό. Περνώ
την πλατεία Κλαυθμώνος ρίχνοντας κλεφτές ματιές στον κόσμο που προσμένει τη
σειρά του να επιβιβαστεί στο τρόλεϊ. Φτάνω στο άγαλμα του Κολοκοτρώνη. Ελαττώνω
ταχύτητα. Κάτι σκυλιά χαριεντίζονται στη βάση του. Ένα κατουράει, κοιτώντας με
αδιάφορα. Νιώθω έντονα την ανάγκη να κάνω το ίδιο. Ουρώ συμμορφούμενος με την
υπόδειξη του Γέρου του Μωρηά. Ένα δύο τρία τινάγματα, σώβρακο, φερμουάρ,
έτοιμος. Στο παγκάκι ένας άστεγος αλλάζει πλευρό. Τα φώτα στον προαύλιο χώρο
της παλιάς βουλής έχουν ανάψει φωτίζοντας το υγρό των ούρων που κατρακυλώντας
προς τη Σταδίου λαμπυρίζουν ξεδιάντροπα. Τα σκυλιά έχουν πάψει τα παιχνιδίσματα
και χαζεύουν το αυλάκι ούρων. Ένα γαβγίζει κιόλας. Είναι αυτό που κατούραγε πριν.
Φεύγω ανακουφισμένος. Προχωρώ βιαστικά προς το Σύνταγμα. Θέλω να εξαφανιστώ
διακριτικά εντός της ανωνυμίας του πλήθους. Επιδιώκω να γίνω άλλος ένας στους
πολλούς. Θέλω να χαθώ από τον εαυτό μου, να πάψω να είμαι ένας, αριθμός
ταυτότητας, και λέγομαι, 44 χρονών. Βγαίνω και τα φυλάτε εσείς.
Ποινική δίωξη σε βαθμό κακουργήματος κατά του προέδρου, του διευθύνοντος
συμβούλου και ενός μετόχου της εταιρείας ΑGB, που διενεργεί τις μετρήσεις
τηλεθέασης, άσκησε χθες η Εισαγγελία μετά την ολοκλήρωση δεκαπεντάμηνης
διερεύνησης του τρόπου και της αξιοπιστίας του συστήματος μέτρησης που
ακολουθείται. Αλκοόλ, ναρκωτικά σκορπούν θάνατο στην άσφαλτο. Σ’ αυτά
οφείλεται το 30% των θανατηφόρων τροχαίων ατυχημάτων στην Ελλάδα.
Ποινή ισόβιας κάθειρξης επέβαλε το Μεικτό Ορκωτό Κακουργιοδικείο Πειραιά
στον 33χρονο Γιάννη Κόκοτο, ο οποίος τον Ιανουάριο του 2002 δολοφόνησε και στη
συνέχεια τεμάχισε, παρουσία της 28χρονης συζύγου του Αρετής Τομπάζη, την
Ευστρατία Σβώλου με την οποία διατηρούσαν ερωτικές σχέσεις. Η Τομπάζη
αθωώθηκε για την κατηγορία της δολοφονίας, καταδικάστηκε όμως σε ποινή
φυλάκισης 13 χρόνων και πέντε μηνών για τα αδικήματα της συνεργίας σε αρπαγή με
46_
ΤΟ ΟΡΟΠΈΔΙΟ ΎΨΟΣ ΤΩΝ ΜΥΡΜΗΓΚΙΏΝ

σκοπό τη συνουσία και της περιύβρισης νεκρού. Το αποτρόπαιο έγκλημα συνέβη στο
σπίτι του ζεύγους στον Πειραιά και αποκαλύφθηκε τον Μάρτιο του 2005. «Η γυναίκα
μου δεν έχει να κάνει τίποτα με τον φόνο της Τούλας», δήλωσε κατά την απολογία
του ο Κόκοτος, ενώ επικαλέστηκε «φωνές» για να δημιουργήσει την εικόνα ανθρώπου
με ψυχικές διαταραχές και να αποφύγει τα ισόβια.
Άλλοι ακούν φωνές, ενώ ο Κριεζής δημιουργεί το δικό του υπόβαθρο χάους
αναζητώντας ένα μελλοντικό άλλοθι στις φωνές άλλων. Ρε συ, κι ο Μωυσής φωνές
άκουγε αλλά τον θεωρούμε μέγα προφήτη κι απεσταλμένο του θεού!
Καλησπέρα. Καλώς τον, πέρασε. Ευχαριστώ. Κάθισε. Ξάπλωσα. Που είχαμε μείνει;
παίζει ρόλο; όχι, ο ρόλος είναι όλος δικός σου, σ’ ακούω. Χριστούγεννα ήταν. Εννοώ η
περίοδος. Είχαμε σταματήσει το σχολείο για διακοπές. Οι άλλοι δηλαδή γιατί εγώ
δούλευα. Είχε βρει για βάψιμο μια οικοδομή ο πατέρας μου που ανήκε σ’ έναν
Ελληνοαμερικάνο ο οποίος και δεν βιαζόταν να τελειώσει. Άλλο που δεν ήθελε ο
γέρος βρήκε ευκαιρία να ξεχειμωνιάσει δουλεύοντας στο ρελαντί. Τέσσερις όροφοι
τέσσερα διαμερίσματα ήταν. Τρία παιδιά ο γιάνκης κι ένας αυτός. Η γυναίκα του είχε
συγχωρεθεί. Ότι είχαν τελειώσει οι σοβάδες και τα πατώματα. Μέχρι να
ολοκληρωθούν ηλεκτρικά κι υδραυλικά ξεκίνησε τη δουλειά ο γέρος μου από την
πρόσοψη και τους κοινόχρηστους χώρους. Όταν άρχισα να πηγαίνω εγώ πιάσαμε τα
κάγκελα. Κι έκανε ένα βρωμόκρυο! Δούλευα με γάντια και κασκόλ για ν’ αντέξω! Ο
γέρος είχε μια μπουκάλα κονιάκ για θερμαινόμενο σώμα και κάθε τόσο
αγκαλιαζόταν με το περιεχόμενό της. Απέναντι είχε μια αλάνα και κάθε μέρα
μαζευόντουσαν από πρωίας τα παιδιά της γειτονιάς κι αρχίζανε το κλοτσοσκούφι.
Και να οι φωνές και να οι καυγάδες και δώστου χαχανητά και σπρωξίματα κι
ανατροπές στο πελεκημένο από χιλιάδες πατημασιές καραφλό γηπεδάκι. Έκανα πως
έβαφα αλλά κλεφτά κοιτούσα την εξέλιξη του παιχνιδιού από την πανοραμική θέα
που μου εξασφάλιζε ο 3ος όροφος. Η πολυκατοικία έβλεπε φάτσα την αλάνα. Κι ήταν
ακριβώς στη μέση της. Κι εγώ από τον τρίτο ένιωθα λες κι ήμουν στα επίσημα. Στο
Περιστέρι ήταν. Κάπου. Όταν ακόμα οι αλάνες ήταν η είσοδος στον κόσμο της
47_
ΛΕΥΤΈΡΗΣ ΚΡΗΤΙΚΌΣ

φαντασίας για το κάθε παιδί. Λοιπόν γιατρέ ξέρεις κάτι; τώρα που το σκέφτομαι
καλύτερα, οι αλάνες ήταν το δικό μας play station! Τέλος πάντων, έβαφα και κοίταγα,
κι άμα έμπαινε γκολ ήταν σαν να το είχα βάλει εγώ. Κι έμπαιναν πολλά γκολ.
Πρώτος σκόρερ ήμουν. Ωραία ήταν. Τότε δεν υπήρχαν οφσάιντ, δεν υπήρχαν φάουλ
παρά μόνο σκόπιμα βίαια χτυπήματα στα οποία η ποινή ήταν ένα μπερντάκι ξύλο,
και το σημαντικότερο γιατρέ μου! δεν υπήρχαν διαιτητές! Αυτά τα κοράκια με τα
μαύρα που κατέστρεφαν, καταστρέφουν και θα συνεχίζουν να καταστρέφουν την
ομορφιά του αθλήματος από κόμπλεξ κατωτερότητας. Ξέφυγα όμως. Μια μέρα
λοιπόν έγινε μια φάση. Ήταν ένας πιτσιρικάς μπαλαδόρος. Μεγάλο παικτρόνι. Και
μέγας ατομιστής βέβαια, όπως όλοι οι μπαλαδόροι. Πήρε τη μπάλα από το κέντρο,
χόρεψε όσους βρήκε μπροστά του και φτάνοντας απέναντι από τον τερματοφύλακα
έκανε μια προσποίηση αδειάζοντάς τον και πλάσαρε στην κενή εστία. Δοκάρι η
μπάλα και μετά αμηχανία. Ξέρεις γιατρέ στα γήπεδα τότε είχαμε για δοκάρια ότι
βρίσκαμε. Σ’ αυτό το γηπεδάκι είχαν τσιμεντόλιθους. Η μπάλα λοιπόν χτύπησε στον
τσιμεντόλιθο και πέρασε από πάνω του. Ήταν μέσα στη νοητή εστία ή έξω; αυτό ήταν
το δίλημμα! Η ομάδα φυσικά που βρισκόταν στην επίθεση κι ο παίκτης που είχε κάνει
το σουτ ισχυρίζονταν πως ήταν γκολ. Αλλά και πάλι δεν ήταν σίγουροι. Από την άλλη
μεριά οι αμυνόμενοι είχαν τους λόγους τους να θέλουν η μπάλα να ήταν έξω. Εγώ
από την άνεση που μου εξασφάλιζε η θέση μου στα επίσημα είχα δει ότι είχε σαφώς
εσωτερική τροχιά. Ήταν γκολ. Δεν είπα τίποτα. Το παιχνίδι είχε σταματήσει. Ρε
μαλάκα ήταν γκολ! Όχι ρε μαλάκα ήταν άουτ! Μα ρε μαλάκα δεν είδες ότι είχε
φάλτσο; τι φάλτσο ρε μαλάκα; έλα μαλάκα κόψε τις μαλακίες! Εσύ να κόψεις τις
μαλακίες μαλάκα! Ησυχάστε μαλάκες! Πρέπει να βρούμε ένα μαλάκα να μας πει κι
αυτός. Και που θα βρούμε ένα μαλάκα να μας πει; είναι ένας μαλάκας εκεί πάνω
στην πολυκατοικία που βάφει. Γυρνάνε όλοι και βλέπουν εμένα το μαλάκα που έκανα
δήθεν τον αδιάφορο. Ε, εσύ εκεί πάνω! Εσένα μιλάμε ρε μαλάκα που βάφεις! Τότε κι
εγώ γυρνάω και τους λέω. Τι θέλετε ρε μαλάκες; την είδες τη φάση; την είδα! Ήταν
γκολ; Ήταν! είσαι σίγουρος ρε μαλάκα ότι ήταν; Είμαι! ξέρεις μπάλα ρε; Ξέρω. Γιατί
δεν κατεβαίνεις να παίξουμε τότε; δεν μπορώ. Γιατί ρε μαλάκα δεν μπορείς; γιατί
48_
ΤΟ ΟΡΟΠΈΔΙΟ ΎΨΟΣ ΤΩΝ ΜΥΡΜΗΓΚΙΏΝ

δουλεύω εδώ. Καλά ρε μαλάκα εντάξει, πάμε μαλάκες! τότε γιατρέ μου η επικοινωνία
ήταν απλή. Δεν υπήρχαν κανόνες και καθωσπρεπισμοί. Υπήρχε μόνο σεβασμός τον
οποίο κέρδιζες παίζοντας ξύλο, τρώγοντας χώμα, γδέρνοντας το κορμί σου, δίνοντας
μισή από τη φέτα ψωμί σ’ όποιον τύχαινε να την έχει ανάγκη, κράταγες το στόμα σου
κλειστό όταν έπρεπε, μάτωνες και δεν έτρεχες στη μαμά, έκλαιγες αλλά δεν πόναγες
ποτέ. Τότε όλοι είχαμε ένα όνομα για να μην μπερδευόμαστε αλλά και για να
αποδεικνύουμε έμπρακτα ότι είμαστε ίσοι προς ίσους. Όλοι λεγόμαστε μαλάκες.
Έχεις παίξει ποδόσφαιρο ποτέ γιατρέ; σιγά μην έχεις παίξει, εκείνα τα χρόνια ήταν το
μοναδικό στοιχείο που θύμιζε σε όλους πως λειτουργεί η δημοκρατία και γιατί είναι
το πιο υποφερτό πολίτευμα που αξίζει σ’ ένα λαό. Απορώ πως οι δικτάτορες δεν το
είχαν απαγορεύσει! Τι λέω όμως; τι να καταλάβει μια δράκα ψυχανώμαλων που
εκτελούσε διατεταγμένη προδοσία θεωρώντας την θεάρεστη υπηρεσία. Να ένα κοινό
σημείο των απανταχού στην ιστορία δικτατόρων, όλοι τους θεωρούν ότι ενεργούν
βάσει άνωθεν εντολής, θεϊκής, πως αλλιώς όμως θα στοιχειοθετούσαμε την βαριάς
μορφής ψυχασθένειά τους; Οπότε, εν πάση περιπτώσει μιλάγαμε για το ποδόσφαιρο,
άμα παίζεις δεν θέλεις να σταματήσεις κι άμα δεν παίζεις κι απλά κοιτάς ενίοτε
αηδιάζεις και σιχαίνεσαι, είναι σαν το σεξ γιατρέ! Όσο το κάνεις είσαι μια χαρά! Άμα
το κάνει άλλος κι εσύ βλέπεις δεν αηδιάζεις; καλά δεν το γενικεύω, αλλά ρε παιδί μου
θέλω να πω δεν έχεις σκεφτεί να πας να ξεκολλήσεις τον τύπο από πάνω της και να
πάρεις τη θέση του; δεν νιώθεις ότι ο μαλάκας δεν ξέρει να πηδάει και πως κάποιος μ’
αρχίδια πρέπει να πάει και να πετάξει τα μάτια αυτηνής της όποιας τέλος πάντων;
όχι; δεν έχεις αισθανθεί έτσι; ε γι’ αυτό δεν σ’ αρέσει το ποδόσφαιρο! Αλλά πάλι δε
γίνεται! Άμα δεν σ’ αρέσει το ποδόσφαιρο τότε δεν σ’ αρέσει ούτε και το σεξ! Καλά δεν
θέλω να σε προσβάλλω αλλά έχω την εντύπωση ότι αυτά πάνε παρέα. Γιατί νομίζεις
ότι στις γυναίκες δεν αρέσει το ποδόσφαιρο; Όχι! Μην βιάζεσαι! Φυσικά και τους
αρέσει το σεξ! Και μάλιστα περισσότερο απ’ ότι σ’ εμάς! Αν μπορούσαν θα είχαν έναν
πούτσο συνέχεια μέσα τους! Ζηλεύουν γιατρέ! Ναι όπως τ’ ακούς! Ζηλεύουν τη
μπάλα! Τη θεωρούν ανταγωνίστριά τους! Έχεις δει γυναίκα να σχολιάζει μια άλλη
πιο όμορφη απ’ αυτήν τι κάνει; ξινίζει τα μούτρα της! Σιγά τη χαμένη! Καλέ αυτή
49_
ΛΕΥΤΈΡΗΣ ΚΡΗΤΙΚΌΣ

είναι πετσί και κόκαλο! Κι από στήθος άσε! Πλαδαρό, κι είναι και χαμηλοκώλα! Το τι
ατέλειες γιατρέ μου βρίσκουν δε φαντάζεσαι! Έτσι και με τη μπάλα! Τη ζηλεύουν και
την αποστρέφονται όπως ο διάολος το λιβάνι! Κατάλαβες τώρα; πρέπει ν’ αρχίζεις να
βλέπεις μπάλα! Εντάξει, δεν θα καυλώσεις όπως εμείς οι φανατικοί, αλλά σου
εγγυώμαι ότι θα καυλώσει η γυναίκα σου! Είδες όμως πως πέρασε η ώρα ε; φεύγω
τώρα και τα λέμε την άλλη Τετάρτη…
Ο Κριεζής βγήκε από το ιατρείο μ’ ένα υπομειδίαμα ειρωνείας. Που τα σκέφτομαι
όλα αυτά ο μαλάκας; Ρε τον παπάρα το γιατρό! Ξενέρωτος τελείως! Αλλά θα μου
πεις, και θα έχεις και δίκιο, εσύ τι είσαι που πας και του τ’ ακουμπάς; Ας όψεται η
περιέργεια. Πως είναι να μη γαμάς; γιατί ο γιατρός δεν μου φαίνεται και πολύ
φανατικός. Δε γίνεται ρε παιδί μου με το σεις και με το σας! Άμα δεν έχεις φλόγα
μέσα σου τι να κάψεις; πώς να την κάνεις την άλλη να λιώσει και να ρέει όπως το
καυτό μολύβι πάνω σου; πως θα σε τσουρουφλίσει καψαλίζοντας τις αναστολές σου
ώστε να απελευθερωθούν όλα σου τα μέσα αρώματα; Είναι όπως με τη μαγειρική.
Γίνεται γευστική πανδαισία άμα δεν φλαμπάρεις το κρεατικό σου; ειδικά άμα είναι
κυνήγι! Έτσι και με το γαμήσι! Άμα δε σε φλαμπάρει η γυναίκα να σου κάψει το
αλκοόλ των αναστολών και ν’ απελευθερώσει τα μυρωδικά της τεστοστερόνης πως
θα χαρείτε το πήδημα; τώρα θα μου πεις, και πάλι θα έχεις δίκιο, ποιος χαίρεται στις
μέρες μας τον έρωτα και τα συμπαρομαρτούντα; Ελάχιστοι, και ποιος φταίει
παρακαλώ; Κάτι μαλάκες σαν τον γιατρό που νομίζουν ότι η ζωή είναι γραμμένη σε
κλινικές μελέτες και πίνακες με στατιστικά στοιχεία! Φταίνε κι άλλοι, απλώς αυτοί
είναι που βιάζονται να αναγορεύσουν τα πάντα σε περιστατικά ψάχνοντας στη
βιβλιογραφία για να διαπιστώσουν αν υπάρχουν ήδη ή πρόκειται για κάποιο
καινούργιο ώστε να κερδίσουν κι αυτοί το μερτικό τους στη δημοσιότητα. Φταίει ο
τρόπος που διδασκόμαστε από μικροί τι σημαίνει ζωή. Να χέσω τους δασκάλους και
τους καθηγητάδες λοιπόν! Έναντι ενός πενιχρού μισθού αναλαμβάνουν το ξέπλυμα
της συνείδησής τους πλένοντας τους εγκεφάλους μικρών παιδιών με καρκινογόνες
ουσίες. Ρε Ουστ! Μετά είναι κι οι γονείς. Τι μαθαίνουν στα παιδιά; πώς να τρυπώσουν
50_
ΤΟ ΟΡΟΠΈΔΙΟ ΎΨΟΣ ΤΩΝ ΜΥΡΜΗΓΚΙΏΝ

στο δημόσιο! Για να έχουν, λέει, το κεφάλι τους ήσυχο! Μάλιστα, τα ωθούν στη
λούφα, στην άρνηση, στη φυγόπονη στρατηγική ζωής, στην αγελαία συμπεριφορά, τα
προετοιμάζουν για ραγιάδες δηλαδή, από εκεί και μετά πιάνουν δουλειά τα πολιτικά
κόμματα, για να δέσει το γλυκό, τα μαντρώνουν, τα ντύνουν και τα στολίζουν
πανομοιότυπα, τα μαθαίνουν παπαγαλία να βελάζουν για να μην ξεχνούν να
παίρνουν στην ώρα τους τα ψυχοφάρμακά τους κι έπειτα τα βάζουν να κάθονται
μπροστά από μια τηλεόραση που τους υπαγορεύει ακόμα και πως πρέπει να
σκουπίζουν τον κώλο τους μετά από κάθε χέσιμο. Γιατί ποτέ δεν ξέρεις ποιος σε
βλέπει ακόμα κι όταν χέζεις. Έτοιμα πια τα κουτορνίθια προς αναπαραγωγή του
είδους, α ναι ξέχασα! ενδιάμεσα είναι κι η θρησκεία, ή μάλλον οι επί της γης
εκπρόσωποί της, παπάδες και δε συμμαζεύεται, αυτοί αναλαμβάνουν να
γαλβανίσουν το περιτύλιγμα ζωής που σερβίρεται ως προφυλακτικό από τη στιγμή
που σε βουτάνε στην κολυμπήθρα της βαπτίσεως. Άντε γαμηθείτε λοιπόν όλοι σας!
Μπα τι λέω τώρα; αυτό είναι ευχή, δεν είναι κατάρα για δαύτους!
Έστριψε οδηγώντας από την Πεντέλης και πήρε θέση να παρκάρει στο
στεγασμένο χώρο στάθμευσης που είχε διαμορφώσει σ’ ένα τμήμα της μεγάλης
αυλής του. Τη σημερινή ημέρα την περίμενε πως και πως. Είχε εγκαίνια
παρακολούθησης. Ο Κρητικός είχε παραλάβει το πρωί το ειδικά διαμορφωμένο
τηλέφωνο. Μπήκε βιαστικός στο σπίτι του κι αμέσως έπιασε το τηλέφωνο.
Κρακεράκια γαρίδας και σπρινγκ ρολς λαχανικών για πρώτο, πάπια με μπαμπού και
κινέζικα μανιτάρια για δεύτερο και για τελείωμα κινέζικα μακαρόνια με μοσχάρι.
Επίσημα πράγματα σήμερα. Ξυλάκια δεν θέλω, έχω τα δικά μου. θα τα ήθελα στις
20.00 παρακαλώ. Ευχαριστώ. Κριεζής. Μάλιστα. Έκανε το μπάνιο του, έφτιαξε μετά κι
έναν καφέ κι έπιασε γραμμή στο δίκτυο. Google earth, Παπαστράτου 29 Περιστέρι.
Ωραία. Ο πομπός ήταν στερεωμένος στο περβάζι της οθόνης του υπολογιστή, κάτι
σαν web camera. Ένα κλικ τον χώριζε από το συγγραφέα. Δεν βιάζομαι. Θα το
απολαύσω. Τύφλα να’ χει το play station. Πάμε λοιπόν.
51_
ΛΕΥΤΈΡΗΣ ΚΡΗΤΙΚΌΣ

Σώπα. Μη μιλάς. Άρχισε πάλι ο μαλάκας! Τι έπαθες τώρα; καλά δεν ακούς το
θόρυβο; Βραδιάτικα μαστορεύει ο γελοίος! Ετοιμάζει ο άνθρωπος το σπίτι του γιου
του. Και λοιπόν; εγώ τι φταίω; πάλι εσύ, όλο την πάρτη σου σκέφτεσαι, σκέψου λίγο
και τους δίπλα σου, ζήσε μαζί τους, νοιώσε τη χαρά τους κι αφουγκράσου τη λύπη
τους…
Δεν θέλω. Με ενοχλούν. Παραβιάζουν τον εναέριο χώρο της σκέψης μου.
Παντρεύεται ο κανακάρης και θα πρέπει όλοι να υπομείνουμε το διάστημα της
νυφιάτικης προετοιμασίας. Δε μας χέζει!
Γρουσούζης γίνεσαι μεγαλώνοντας. Μπα; επειδή υπερασπίζομαι το δικαίωμα της
ησυχίας μου; να με σέβονται για να τους σέβομαι. Ανοχή τέλος. Έπειτα είναι και το
άλλο. Θα ήθελες να έχεις για γιο, έναν καθυστερημένο; γιατί το λες καθυστερημένο
το παιδί; μα είναι, με τέτοια μπουνταλόφατσα που έχει. Είσαι άδικος. Όχι. Επιεικής
είμαι. Όλο με τα σκυλιά παίζει. Τους κρύβεται και βγαίνει από γωνίες και τα
τρομάζει. Τ’ αφήνει νηστικά δύο μέρες και μετά τα ταΐζει του σκασμού. Αμ το άλλο
που βγάζει νύχτα τα σκουπίδια και τα πηγαίνει στον κάδο του απέναντι για να είναι
καθαρός ο δικός του! Τρομαγμένο παιδί είναι. Ας μην παντρευτεί τότε! γιατί θα
γεννήσει τρομαγμένα κουτσούβελα…
Ο Κριεζής είχε πυρώσει από τον ενθουσιασμό του. Το όνειρό του είχε γίνει
πραγματικότητα. Πολύ γκρινιάρης είσαι αδερφέ μου! να σου συστήσω ένα γιατρό; μια
χαρά θα τα πάτε. Κι αυτός ίδιο κουμάσι με σένα είναι, ξερόλας. Αλλά πολύ άγχος ρε
παιδί μου! Τόσο φορτωμένος είσαι; Γι’ αυτό γράφεις έτσι; καλύτερα στον τυπογράφο
παρά στον ψυχίατρο που λέει κι ένας δικός σας. Συγγραφείς σου λέει ο άλλος. Κι ο
νους του πάει σε κάτι υπερβατικό, μεγαλειώδες. Που να ήξερε ότι κι αυτοί χαμένα
κορμιά είναι. Βουτηγμένοι στα άγνωστα νερά της ανασφάλειας αγωνίζονται να
επιπλεύσουν ενώ ένα πράγμα βάρους τους τραβά προς τον πάτο. Σαν αχός θανάτου.
Κάλεσμα κατάταξης. Παρουσιάστε και παρουσιαστείτε. Να μην έχεις ένα άγχος
52_
ΤΟ ΟΡΟΠΈΔΙΟ ΎΨΟΣ ΤΩΝ ΜΥΡΜΗΓΚΙΏΝ

επομένως; τόσο πολύ όμως; δεν δικαιολογείσαι κύριε συγγραφέα μου! παρεκτός κι αν
είσαι παλιοχαρακτήρας. Εαυτούλης. Συμφεροντολόγος. Τέτοιος είσαι;
Έβαλε άνω τελεία στην απορία του κι έκλεισε τον υπολογιστή. Ανάκατες σκέψεις
μοίραζαν εντυπώσεις στο φιλμ του στοχασμού του. Με λογισμό πλήρη από τα
αμοντάριστα πλάνα αναζητούσε διέξοδο στην οθόνη ευθύνης του. Δεν ήθελε να
βλέπει, ν΄ ακούει, να φαντάζεται. Δεν είχε εξάλλου τίποτα ζηλευτό η ζωή του άλλου.
Όχι ότι το έκανε για να ζηλέψει ζωή αντιγράφοντάς την. Απλή περιέργεια. Να ξέρεις
τι γίνεται. Αν είναι δυνατόν ταυτόχρονα σ’ όλο τον κόσμο. Απανταχού στη γη. Από
την Ινδία μιας πενταμελούς οικογένειας ενός πυροσβέστη, του Βίσβες, έως την
Πολωνία του Γιόζεφ του κτηνοτρόφου. Τρία παιδιά ο Βίσβες, όλα αγόρια, μανιώδης
του κρίκετ φυσικά, ζει στην Καλκούτα μαζί με τη γυναίκα του τη Βανίτα που
εμπορεύεται ψάρια στην κεντρική αγορά. Ζουν αθέατα όπως εκατοντάδες
εκατομμύρια συμπατριώτες τους. Νομίζουν. Όπως ο Γιόζεφ ο κτηνοτρόφος. Έχει 11
παιδιά. Στον ελεύθερο χρόνο του ασχολείται με τη συγγραφή θρησκευτικών
ποιημάτων. Τα εικονογραφεί κιόλας. Ζει με την οικογένειά του σ’ ένα παράπηγμα
από ξύλα και τσιμεντόλιθους στην Τιλμάνοβα. Όταν θα βελτιωθούν τα οικονομικά
τους ελπίζει να τα καταφέρει να χτίσει πραγματικούς τοίχους. Δεν πάει ο νους του
στην απεραντοσύνη του ουρανού που όλα τα καταγράφει. Ούτε και του Φλορεντίνο
όμως. Του αγρότη από την Γκουάμπια της Κολομβίας που καλλιεργεί πατάτες και
λαχανικά για να θρέψει εαυτόν κι άλλους έξι. Μια φαμίλια γυναικών μ΄ αυτόν
κουμανταδόρο. Ποτέ του δεν έχει ταξιδέψει πάνω από 100 χιλιόμετρα μακριά από το
χωριό του. Δεν ξέρει πως είναι η θάλασσα αλλά ούτε που τον απασχολεί. Στον
ουρανό κοιτάει μόνο όταν προσεύχεται. Έπειτα είναι κι ο Ρόμπερτ, από το Ορντιένε
της Ακτής του Ελεφαντοστού, αστυνομικός το επάγγελμα. Πέντε παιδιά έχει μέχρι
τώρα. Ο Θεός είναι μεγάλος, μοιάζει να λέει κάθε που σηκώνει το κεφάλι υψώνοντας
και τα χέρια προς τον ουρανό. Και την ίδια στιγμή ο παντογνώστης και παντεπόπτης
Θεός που λέγεται Google-earth ακούει και βλέπει τους πάντες και τα πάντα.
Μεγαλείο!
53_
ΛΕΥΤΈΡΗΣ ΚΡΗΤΙΚΌΣ

Γεια και χαρά σας λοιπόν Βίσβες, Γιόζεφ, Φλορεντίνο και Ρόμπερτ. Έτσι όπως σας
φαντάζομαι θεωρώ ότι η ζωή σας έχει περισσότερο ενδιαφέρον από του δύσμοιρου
συγγραφέα. Γι’ αυτό ακριβώς όμως δεν μου εξάπτεται η περιέργεια να ασχοληθώ
περισσότερο μαζί σας. Καληνύχτα.
Έσβησε φώτα, κλείδωσε σκέψεις και κατέβηκε στο καθιστικό για το βραδινό του.
Άνοιξε ένα μπουκάλι κρασί ν΄ αναπνεύσει και μαζί του να οξυγονωθεί κι ο ίδιος.
Όπου να ναι θα χτυπήσει το κουδούνι. 20.00 ακριβώς. Αντίστροφη μέτρηση.
Συγχρονισμός ωρολογίου μέσω ώρας Greenwich. Κάθε πρωί συντονιζόταν. Αν
ερχόταν στην ώρα του έπαιρνε φιλοδώρημα ο ντελιβεράς. Αν όχι τίποτα. Πέρασε η
ώρα. Τριάντα δευτερόλεπτα μετά ακούστηκε το ντριν. Άργησες μεγάλε. Δεν έχει
φιλοδώρημα. Στο λαιμό να σου κάτσουν σπαγκοραμμένε.
Πίσω στο σπίτι του Κρητικού. Τηλεόραση ειδήσεων τρόμου για χαλί. Μαθήματα
επιβίωσης άνευ διδασκάλου. Φωνές κι αλυχτίσματα συνθέτουν το puzzle της εικόνας.
Pixel χρωμάτων με υπόκρουση ποιήματα βλακείας. Αυτά θέλει ο κόσμος.
Και καλά ο κόσμος, εμείς γιατί καθόμαστε και βλέπουμε μαλακίες; Εμπνέομαι
βλέποντας πόσο χαμηλά μπορεί να πέσει ο άνθρωπος. Πρόσεχε μην σκοντάψεις
στους πεσμένους! Δεν κινδυνεύω, η βλακεία τους φωσφορίζει κι έτσι τους αποφεύγω.
Πάμε σινεμά; βραδιάτικα; γιατί όχι; Βαριέμαι. Όλο έτσι λες. Ωραία λοιπόν, πάμε. Σε
ποιο έργο; Δεν έχω κάτι υπόψη μου, ας κοιτάξουμε στην εφημερίδα. Όχι! Τι όχι; δεν
κοιτάμε πουθενά! Πάμε κι ότι παίζει! Μα τι λες τώρα; μπα, τι φοβάσαι; Τι να φοβηθώ
χριστιανέ μου! απλώς δεν έχω όρεξη να δω καμία αηδία! Μάλιστα, παλιά όταν
πηγαίναμε και βλέπαμε σωρηδόν τις αηδίες δεν σε πείραζε; μεγάλωσα πια κι έβαλα
μυαλό! το αντίθετο θα έλεγα! Μεγάλωσες κι άλλαξες εαυτό! Ξεπούλησες τον
αυθορμητισμό σου για ένα κομψό ταγιέρ κι ένα ζευγάρι γόβες! Ενώ εσύ ας πούμε
παραμένεις ίδιος κι απαράλλαχτος όπως ήσουν πριν 25 χρόνια! Δεν εννοώ αυτό κυρία
μου! ακόμα αναζητώ εκπλήξεις στην καθημερινότητά μου, κάτι που εσύ έχεις
απεμπολήσει προ πολλού. Τώρα με τάπωσες, αν είναι έτσι τότε γιατί γκρινιάζεις με
54_
ΤΟ ΟΡΟΠΈΔΙΟ ΎΨΟΣ ΤΩΝ ΜΥΡΜΗΓΚΙΏΝ

τον απέναντι που σε εκπλήσσει μαστορεύοντας τέτοια ώρα; Μα δεν με εκπλήσσει το
ζωντόβολο! Κάθε βράδυ το ίδιο κάνει! Εγώ ξέρω ότι συνέχεια γκρινιάζεις. Δεν έχω να
κάνω τίποτα καλύτερο. Πάντως ζω. Ζεις αρρωσταίνοντας καθημερινά. Και
καθημερινά γιατρεύομαι. Νομίζεις. Θα πάμε βόλτα τελικά; Ο κινηματογράφος έγινε
βόλτα τελικά; Άλλαξα γνώμη! Ας πάμε λοιπόν. Που; κάνε και κάτι μόνη σου. Μα δεν
θέλω να βγω μόνη μου. Πάρε πρωτοβουλία εννοώ. Πάμε παραλιακά. Με τέτοιο κρύο;
μπήκε η Άνοιξη ξέρεις. Ναι αλλά ο χειμώνας ξέχασε να φύγει. Δεν υποφέρεσαι πια!
Ώστε έτσι κυρία μου! στην πρώτη δυσκολία τα παρατάς! Σε βαρέθηκα! Αντί να δώσεις
τη μάχη σου να με κερδίσεις, να με γοητεύσεις, παραιτείσαι! Παραδίδεσαι αμαχητί
ελέω της κακότροπης συμπεριφοράς μου! γύρνα πίσω! Πάλεψε! Αγωνίσου! Λευτέρωσε
τη γυναικάρα που κρύβεις μέσα σου! Να σου πω, να σου φτιάξω ένα τίλιο και να σε
βάλω να ξαπλώσεις αγόρι μου; προτιμώ να πάω βόλτα μαζί σου στα ουράνια
στρέμματα σπέρματος και ωαρίων. Προτιμώ να κλειστούμε αεροστεγώς ο ένας εντός
του άλλου και να πηδηχτούμε ανελέητα. Προτιμώ να μεθύσουμε πίνοντας τα υγρά
μας. Αλήθεια είσαι για ένα 69; πάω να κάνω ένα μπάνιο, και μετά θα φύγω, τελικά
προτιμώ να πάω σπίτι μου. Μωρό μου θα μ’ αφήσεις μόνο μου; μα δεν θα είσαι μόνος
σου! Έχεις τον εαυτούλη σου για παρέα, είναι κι ο γείτονας απέναντι! Με σκοτώνεις
τώρα! είμαι γυναίκα δηλητήριο τι να κάνουμε; θα γράψω! Και δε γράφεις! Δεν κάνεις
και τίποτα άλλο! Μόνο που γράφεις στ’ αρχίδια σου, όχι αλλού! Με προσβάλλεις! Θα
σου περάσει, της ηλικίας είναι…
Η Εύη αποσύρθηκε στην κρεβατοκάμαρα κι ο Κρητικός καταπιάστηκε με τα
γραφτά του. Μολύβι και σημειωματάριο εφ’ όπλου. Στοχεύσατε σκοπεύσατε κι όποιον
πάρει το βόλι. Εντυπωσιακή η χθεσινή ολική έκλειψη ηλίου η οποία στη χώρα μας
έγινε ορατή μόνον από το Καστελόριζο. Το επόμενο ραντεβού με το σπάνιο αυτό
φυσικό φαινόμενο ανανεώνεται στην Ελλάδα για το 2088. Ως τότε θα έχουν αλλάξει
πολλά. Από τους στόχους μέχρι τους τρόπους γραφής. Κι οι άνθρωποι. Θα
σκοτώνονται πιο εύκολα αλλά για τους ίδιους λόγους.
55_
ΛΕΥΤΈΡΗΣ ΚΡΗΤΙΚΌΣ

Δολοφόνησε με άγριο τρόπο τη νονά του. Έγραψαν. Μια κουβέντα παραπάνω κι
αυτό που έχουμε συνηθίσει να λέμε «κακιά ώρα» φαίνεται ότι οδήγησαν στη
δολοφονία μιας ηλικιωμένης και στην απόπειρα του 28χρονου δράστη να
αυτοκτονήσει λίγες ώρες αργότερα. Η 80χρονη Μαρία Καψάλη βρέθηκε βαρύτατα
τραυματισμένη μέσα στο σπίτι της, στην οδό Στησιχόρου 17, στο Γαλάτσι, χθες το
μεσημέρι. Μεταφέρθηκε στο Κρατικό νοσοκομείο, όπου απεβίωσε. Ο ιατροδικαστής
αποφάνθηκε αμέσως ότι επρόκειτο για εγκληματική ενέργεια, καθώς το θύμα έφερε
κρανιοεγκεφαλικές κακώσεις από πολλαπλά χτυπήματα. Τη χειρότερη καταστροφή
από το 1963 ζουν οι κάτοικοι της παρόχθιας ζώνης του Έβρου. Το πρόβλημα είναι
οξύτατο, ειδικά στις περιοχές Ορεστιάδας και Διδυμοτείχου. Υπάρχει, ωστόσο, και ένα
καλό νέο, αλλά για την Αθήνα: Καταγράφηκε υπερχείλιση των ταμιευτήρων που την
τροφοδοτούν με νερό.
Μια αιωνιότητα και μια μέρα μετά. Ναυαγήσαμε. Λένε πως ότι δε σε σκοτώνει σε
κάνει πιο δυνατό. Μπούρδες. Άλλοθι της θλίψης για να μην την κατατροπώσουμε μια
και καλή και να ησυχάσουμε. Τι να κάνουμε όμως. Ναυαγοί όντας εν μέσω αγνώστου
πελάγους δεν έχουμε παρά να θυμιατιζόμαστε με κάτι τέτοια αποφθέγματα
αναμένοντας τη σωτηρία είτε από ψηλά είτε από τα βάθη του ορίζοντα. Κι όσο αυτή
αργεί να έρθει τόσο μας δίνεται η ευκαιρία για αυτοσαρκασμό, περισυλλογή,
διαλογισμό κι έτερα συναφή. Άλλωστε η ελπίδα πεθαίνει τελευταία. Λένε.
Δεν ξέρω αν αυτές οι αράδες θα βρουν ποτέ αναγνώστη. Δεν ξέρω αν και να
βρεθεί ο αναγνώστης αντιμέτωπός τους θα έχει και καμιά σημασία. Γράφω όμως
γιατί έτσι αναπνέω. Μόνος μου πάνω σε μια σχεδία με μοναδική παρέα τις
αναμνήσεις μου, τα ψάρια και άφθονα γλαροπούλια βρίσκω ενδιαφέρουσα αυτή την
ενασχόληση. Ανακαλύπτω έτσι τι έχανα τόσα χρόνια που δεν το έκανα. Έχοντας
συνηθίσει τόσα χρόνια να γράφω σε υπολογιστή, να διαβάζω από τον υπολογιστή, να
ενημερώνομαι, να συναναστρέφομαι και τελικά να ζω μέσα από αυτόν είχα ξεχάσει ή
μάλλον δεν είχα ιδέα πως είναι η ζωή εκτός του. Καμία σχέση.
56_
ΤΟ ΟΡΟΠΈΔΙΟ ΎΨΟΣ ΤΩΝ ΜΥΡΜΗΓΚΙΏΝ

Το σημειωματάριό μου είναι γεμάτο διορθώσεις. Κουτσουλιές. Στάλες νερού που
όταν εξατμίζονται μετατρέπονται σε κρυστάλλους άλατος. Γράμματα άλλοτε
ρυθμικά να πάλλονται στους ήχους των κυμάτων κι άλλοτε επίπεδα νωχελικά να
καθρεπτίζουν το σιωπητήριο της θάλασσας απόντων πάσης φύσεως ανέμων.
Κάτι μου θυμίζει αυτό. Τώρα που το σκέφτομαι καλύτερα μου φέρνει στο νου τη
ζωή μου πριν. Πριν το ναυάγιο εννοώ. Όλη μέρα τρεχάματα στο γραφείο, πέρα δώθε
κινούμενος με διαλείμματα να λειτουργούν ως φορτία πλήρωσης της χαμένης
ενέργειας. Δες αυτό, διόρθωσε εκείνο, αυτό θα μπορούσε να γίνει καλύτερα έτσι, πότε
είναι το meeting είπαμε; το βράδυ business έξοδος με τους ξένους, πάλι δεν θα βγούμε
με το Μαράκι…
Σκατά. Κουτσουλιές παντού επομένως. Ήταν ζωή αυτή; και καλά, στη δουλειά ο
υπολογιστής μου πρόσφερε τη δυνατότητα είτε μέσω του undo είτε μέσω του
επεξεργαστή κειμένου να διορθώνω τα λάθη μου. Στις σχέσεις μου όμως τι να μου
κάνει ο υπολογιστής; πώς να τον βάλω να πείσει τη Μαρία ότι ακύρωσα το ραντεβού
μας λόγω των ξένων της μαμάς εταιρείας;
Τελικά ίσως μου άξιζε αυτό. Με βοηθά να επαναπροσδιορίσω τις προτεραιότητές
μου. Μη γελάς. Ναι, ακόμα και πάνω σε μια σχεδία καταμεσής ενός αγνώστου
πελάγους οφείλω να φανώ συνεπής κι αντάξιος της ευκαιρίας που μου προσφέρεται.
Ξέρω τι λες. Πως τα έχω χάσει ένεκα η απελπισία μου. Μα δεν είμαι απελπισμένος!
Χαμένος είμαι. Ναυαγισμένος. Και θα κάνω τα πάντα να διασωθώ.
Τουλάχιστον όσο έχω μολύβια και σημειωματάρια.
Η Εύη είχε βγει από το μπάνιο κι όσο χτένιζε τα μαλλιά της έγινε αυτήκοος
μάρτυρας του διαβάσματος από τον Κρητικό του κειμένου του. Αγαπημένη συνήθεια
να διαβάζει φωναχτά τα κείμενα του. Λες κι απευθυνόταν σ’ ένα εκστασιασμένο
πλήθος. Θεατρικά. Με ανεβοκατεβάσματα όπου το κείμενο προσφερόταν για
εναλλαγές και αντιστίξεις. Δεν είχε αντιληφθεί την παρουσία της. Παρόλα αυτά δεν
έδειξε να αιφνιδιάζεται.
57_
ΛΕΥΤΈΡΗΣ ΚΡΗΤΙΚΌΣ

Τελικά είσαι διχασμένη προσωπικότητα. Μα φυσικά είμαι. Ώστε το παραδέχεσαι!
Δεν θέλω να κρατώ μυστικά από σένα. Εξάλλου θέλω μονίμως να μου χρωστάς. Τι
εννοείς; Μα είναι απλό. Σε χρεώνω για την ικανότητά σου να με γδύνεις,
αποκαλύπτοντας τη δισυπόστατη φύση μου! Πάρτα να μη στα χρωστάω λοιπόν! Με
μούντζωσες. Ναι, ήταν αυθόρμητο. Γδύσου. Γιατί; ερεθίστηκα. Κι εγώ χέστηκα. Η
σχέση μας περνάει κρίση. Όχι, εσύ την περνάς και θέλεις συμπαράσταση. Έστω, θα
μου συμπαρασταθείς σ’ αυτή την κρίσιμη καμπή έξαψης; δεν ξέρω, θα εξαρτηθεί από
το πόσο πειστικός μπορείς να γίνεις. Άμα σου ρίξω μια-δύο φάπες, γίνομαι, τι λες;
αυτό έπρεπε να το κάνεις παλιότερα όταν ήμασταν ακόμα νέοι, τώρα δε συγκινούμαι
αλλά ούτε και φοβάμαι. Αλλά δεν φταις εσύ! Ανέκαθεν ήσουν τέτοιος, όλο λόγια
κομπολόγια! Τι πρέπει να κάνω δηλαδή για να σε πηδήξω; Τουμπεκί! Να κάνεις
τουμπεκί. Παλιά δεν ρώταγες. Με άρπαζες, με χούφτωνες, με βίαζες. Μου άρεσε
όμως. Είχε κάτι σε οργασμό η διείσδυση σου αυτή. Τώρα με ξενερώνεις. Όλο ρωτάς,
γκρινιάζεις, κατακρίνεις, τελειώνεις γρήγορα κι ανοίγεις τηλεόραση να δεις ειδήσεις.
Δεν φταίω εγώ. Ναι, ξέρω, τα παιδικά σου χρόνια. Το ηλίθιο άλλοθι που σας
κληροδότησε η μαμά σας ευχή και κατάρα της. Μην ανακατεύεις τη μάνα μου! Εσύ
την επικαλείσαι ακόμα και τώρα που γέρασες. Θα πέσει φωτιά να σε κάψει. Ναι. Θα
τη στείλει με κούριερ ο μεγαλοδύναμος. Είσαι βρομιάρα. Είμαι. Είσαι ανήθικη. Είμαι κι
απ’ αυτό. Με τρελαίνεις. Γι’ αυτό δεν είμαι εγώ υπεύθυνη. Αγκάλιασε με. Νόμιζα πως
ήθελες να με πηδήξεις. Σκάσε επιτέλους! Άμα είναι να βοηθηθείς για να σου σηκωθεί,
σου παίρνω και πίπα. Πόσο πρόστυχη θεέ μου! Παρτούζα εγώ δεν κάνω εντάξει; η
μόνος σου ή με κανέναν. Δεν έχεις το Θεό σου. Όχι. Δεν έχω κανέναν. Είμαι ελεύθερη.
58_
ΤΟ ΟΡΟΠΈΔΙΟ ΎΨΟΣ ΤΩΝ ΜΥΡΜΗΓΚΙΏΝ

4.
ΚΡΙΕΖΉΣ ΕΊΧΕ ΕΘΙΣΤΕΊ ΤΌΣΟ ΜΕ ΤΟ GOOGLE EARTH ΠΟΥ ΑΚΌΜΑ ΚΑΙ ΣΤΟ ΓΡΑΦΕΊΟ του μ’ αυτό
ασχολιόταν. Απλώς εκεί χρησιμοποιούσε την ελεύθερη έκδοση των
πεπαλαιωμένων δορυφορικών φωτογραφιών. Εκείνο το πρωί περιδιάβαινε στην
Καραϊβική. Από το Μαρακαΐμπο στην Αϊτή κι από τη Μαρτινίκα και τον Άγιο
Δομίνικο στις ακτές της Ονδούρας και της Νικαράγουας. Κρουαζιέρα έχω πάει.
Κανονική. Απολάμβανε τη θέα και με τη φαντασία του επιδιδόταν σε απλωτές από το
ένα νησί στο άλλο. Κι άνευ καρχαριών παρακαλώ! Τι καλύτερο! Μονολογούσε
φωναχτά. Οι υφιστάμενοί του σιωπούσαν φανερά μα πίσω από την πλάτη του
σχολίαζαν χαιρέκακα την καινούργια του μανία. Παλιμπαιδισμός! Η ετυμηγορία.
Αίφνης ο Κριεζής κόλλησε σ’ ένα σημείο. Σαν να του φάνηκε κάτι αξιοπερίεργο στην
οθόνη. Έκανε τη μέγιστη εστίαση που του επέτρεπε ο κέρσορας του Google. Ένα
ευδιάκριτο πορτοκαλί σημαδάκι καταμεσής του πελάγους λαμπύριζε. Σαν
σημαδούρα. Σαν σωσίβια λέμβος. Ναυαγός! Ένας ναυαγός! Για τον Κριεζή ήταν
ξεκάθαρο. Οι κόρες των ματιών του διαστάλθηκαν όπως ενός έκπληκτου χαράς
μικρού παιδιού. Να σώθηκε άραγε ή τον έφαγαν τα ψάρια; και πως βρέθηκε άραγε
εκεί; μάλλον θα είχε σκάφος και βούλιαξε κι αυτός πρόλαβε κι άνοιξε τη βάρκα. Για
στάσου όμως, τέτοιες βάρκες υπάρχουν μόνο στα μεγάλα πλοία. Είναι αυτά τα
βαρέλια που βλέπουμε στα πλαϊνά των καραβιών και μοιάζουν με βόμβες βυθού. Στο
μυαλό του συσσωρεύονταν με μεγάλη ταχύτητα σκέψεις. Στα πρόθυρα του black out
έπεσε ως ώριμο φρούτο η πιο γοητευτική και συνάμα προκλητική σκέψη. Είναι από
κρουαζιερόπλοιο. Μ’ ένα κλικ βρέθηκε στο πλατό της μηχανής αναζήτησης. Cruise
shipwrecks. Shipwrecks survivors forced to endure…δεύτερο κλικ κι η ιστορία που
έψαχνε ξεδιπλώθηκε στα μάτια του. Ήταν ένα ναυάγιο στ’ ανοιχτά του Nassau των
Ο
59_
ΛΕΥΤΈΡΗΣ ΚΡΗΤΙΚΌΣ

νησιών Bahamas. Ένα ζευγάρι ήταν οι μοναδικοί διασωθέντες. Ένα μικρό
κρουαζιερόπλοιο διεμβολίστηκε από αγνώστου ταυτότητος αντικείμενο και
βυθίστηκε εντός ολίγων λεπτών. Οι διασωθέντες είχαν την τύχη να βρίσκονται στα
πλαϊνά του πλοίου παρατηρώντας με τηλεσκόπιο τον έναστρο κι ασέληνο ουρανό. Με
ψυχραιμία το ζευγάρι κατάφερε να ρίξει στη θάλασσα το βαρέλι σχεδία και να
επιβιβαστεί έγκαιρα πάνω της. Σύμφωνα με τις μαρτυρίες του ζευγαριού λόγω της
προχωρημένης ώρας όλοι οι επιβάτες κοιμόντουσαν γι’ αυτό και δεν πρόλαβαν ν’
αντιδράσουν. Συνεχίζοντας την ανάγνωση ο Κριεζής πληροφορήθηκε ότι το ζευγάρι
παρέμεινε αγνοούμενο για δύο εβδομάδες τρώγοντας γαλέτες και πίνοντας ελάχιστο
νερό ημερησίως από τις κονσέρβες εμφιαλωμένου νερού που υπήρχαν εντός της
σωσίβιας λέμβου.
Δεν μ’ αρέσει. Μόνος του έπρεπε να ήταν. Και θα είχε μια συσκευή αφαλάτωσης
νερού, σύνεργα για ψάρεμα κι ένα σημειωματάριο. Να γράφει τ’ απομνημονεύματά
του ένα πράμα. Σαν να νιώθει ότι πλησιάζει το τέλος του κι οφείλει να απολογηθεί
για τα κρίματά του. Να ζητήσει συγνώμη απ’ όσους έβλαψε. Και πρωτίστως από την
κυρά του που την έχει φλομώσει στα ψέματα. Ένας επικήδειος ρόγχος. Ναι. Που να
είναι αυτός ο μαλάκας ο συγγραφέας; αυτουνού θα άξιζε τέτοια τύχη. Κι αμέσως η
σκέψη του μεταφέρθηκε στο Περιστέρι, στο σπίτι του Κρητικού. Υπομονή μέχρι το
βράδυ. Είναι και Παρασκευή σήμερα όλο και κάτι έξτρα θα έχουμε. Εξόν κι αν
αποφασίσουν να βγουν. Που να πάνε όμως; αυτός είναι κι αγοραφοβικός, δεν αντέχει
τον πολύ κόσμο! Μπα, μέσα θα κάτσουν! Η κυρά του θα είναι και κουρασμένη οπότε
με πίτσες θα την βγάλουν άντε με τίποτα κοψίδια στη λαδόκολλα. Μετά θα
πηδηχτούν σαν τα σκυλιά κι έπειτα αυτός θα δει τηλεόραση μέχρι πρωίας ενώ η καλή
του αποκαμωμένη θα κοιμηθεί στον καναπέ. Τι να σου κάνω που είσαι μ’ αυτόν!
Παράτα τον και θα σε κάνω βασίλισσα!
Αυτή δεν ενέδιδε όμως στην τηλεπαθητική πρόσκληση του Κριεζή. Για την
ακρίβεια εκείνη την ώρα βρισκόταν στη μέση ενός meeting σχετικά με τη στρατηγική
καμπάνια ενός καινούργιου πελάτη που μόλις είχε συμφωνήσει με τη διαφημιστική
60_
ΤΟ ΟΡΟΠΈΔΙΟ ΎΨΟΣ ΤΩΝ ΜΥΡΜΗΓΚΙΏΝ

στην οποία εργαζόταν. Και παρόλο που η συμφωνία θα ενεργοποιείτο από το
ερχόμενο φθινόπωρο όφειλαν να παρουσιάσουν τις προτάσεις τους μέχρι τα τέλη
Ιουνίου. Από την άλλη ο Κρητικός απολάμβανε τη μεσημεριανή σιέστα του
διαβάζοντας εφημερίδα. Κι όπως διάβαζε αναπαυτικά στην πολυθρόνα αφέθηκε
γλυκά στη θαλπωρή ενός καλοδεχούμενου υπνάκου. Αγαπημένη συνήθεια ετών. Ο
Κριεζής ετοιμάστηκε να φύγει από το γραφείο. Δέκα λεπτά με τα πόδια απείχε το
σπίτι του. Παρασκευή. Ένα γεμάτο διήμερο περιπλάνησης. Και τι περιπλάνησης! Από
την Καραϊβική στο Περιστέρι κι από την Ακτή του Ελεφαντοστού στην Καλκούτα.
Όρεξη νάχω!
Για δέκατη ημέρα σήμερα, εκατομμύρια Αθηναίοι παραμένουν όμηροι μιας
μερίδας εργαζομένων στις υπηρεσίες καθαριότητας των δήμων, καθώς οι εκπρόσωποί
τους στην ΠOE - OTA αποφάσισαν χθες την παράταση των απεργιακών
κινητοποιήσεων για ένα επιπλέον 24ωρο. Ένα ψάρι που αναζητεί την τροφή του στη
στεριά ανακάλυψαν ερευνητές του Πανεπιστημίου Αμβέρσας. Όπως αναφέρει
σχετικό δημοσίευμα του περιοδικού Nature, ένα είδος χελιού, που φέρει την
επιστημονική ονομασία Channallabes apus και ζει στους βάλτους των τροπικών στη
δυτική Αφρική βγαίνει στη στεριά για να βρει την τροφή του. Το ψάρι -που έχει μήκος
30 έως 40 εκατοστά- έχει μία εξαιρετική ικανότητα: εκτινάσσεται από το νερό, σαν
προωθητικός πύραυλος, στρέφει προς τα κάτω το κεφάλι και συλλαμβάνει τα έντομα
με τα οποία θα δειπνήσει χωρίς να τους δώσει την ευκαιρία διαφυγής.
Πείνασα ρε γαμώτο! Θα βγούμε έξω ή θα πρωτοτυπήσουμε πάλι παραγγέλνοντας
delivery; αφού με ξέρεις τώρα, μου τη σπάει να βγαίνω έξω Παρασκευές. Και
Σάββατα επίσης και Κυριακές και γενικώς δεν σ’ αρέσει να βγαίνουμε. Μην το
γενικεύεις, τις προάλλες δεν είχαμε πάει Κηφισιά; πότε, τότε που μας είχε καλέσει ο
εκδότης σου για φαγητό; γιατί αυτή δεν πιάνεται για έξοδος; πιάνεται αλλά δεν
μετριέται ως αυθόρμητη κίνηση, ως επιθυμία αυθύπαρκτη, ως πρωτοβουλία. Έλα
τώρα, μην γκρινιάζεις, θα παραγγείλουμε κινέζικο που σ’ αρέσει κι έχω και δύο
ωραιότατα μπουκάλια κρασί ειδικά για την περίσταση. Ποια περίσταση; μα της
61_
ΛΕΥΤΈΡΗΣ ΚΡΗΤΙΚΌΣ

έναρξης του καινούργιου μου βιβλίου! έπρεπε να μου το πεις νωρίτερα όμως. Γιατί; να
είχα φέρει μια κορδέλα να κάνουμε τα επίσημα εγκαίνια. Με κοροϊδεύεις αλλά σε
συγχωρώ. Κάνεις λάθος, δεν σε κοροϊδεύω, σε ανέχομαι περιγελώντας τον εαυτό μου.
Μα τι σ’ έπιασε τώρα; τι να με πιάσει; βαρέθηκα κλεισμένη εδώ μέσα! Δεν αντέχω
άλλο! Θέλω να βγω έξω! Ωραία, και γιατί δεν βγαίνουμε; από την άλλη που να πάμε;
δεν έχουμε κλείσει τραπέζι! Τέτοια ώρα θα βρούμε; ή να πάρουμε τους δρόμους λες κι
είμαστε παιδαρέλια κι όπου βρούμε; κι αν δεν βρούμε; σήμερα είναι και καλοκαιρινή
μέρα θα γίνεται το έλα να δεις. Μπορώ βέβαια να πάρω τον Τάσο μήπως κι έχει κατά
τύχη τραπέζι αλλά πάλι στην Καστέλα έχουμε πρόβλημα με το παρκινγκ, θυμάσαι
την τελευταία φορά τι τραβήξαμε. Στο Καβούρι δεν το συζητάω, έπρεπε να έχουμε
κάνει κράτηση μια εβδομάδα πριν κι όσο για Βουλιαγμένη και Βάρκιζα ούτε λόγος.
Υπάρχει μια περίπτωση για Κολωνάκι αλλά έμαθα ότι άλλαξε ο chef και δεν σου
κρύβω ότι μ’ ανησυχεί η καταγωγή του καινούργιου. Βούλγαρος. Μα είναι δυνατόν
Βούλγαρος για chef; Χαλάνδρι; να πάμε Χαλάνδρι; κάνουν έργα όμως στο δρόμο του
εστιατορίου και θα μας φάνε οι κύκλοι μέχρι να βρούμε θέση. Πλάκα; κάνεις κέφι να
πάμε Πλάκα; θα έχει πήξει από τουρίστες όμως και θα μας πρήξουν. Στάσου, που
πας; να παραγγείλω, κινέζικο δεν είπες;
Δεν κρατώ ημερολόγιο. Βαριέμαι στη σκέψη του παρελθόντος. Τι έκανα τι δεν
έκανα τι θα έπρεπε να κάνω. Συντακτικό, γραμματική, ορθογραφία. Ήμουν εκεί,
ήμουν αλλού, ήμουν και παραπέρα. Χρόνος για πανωφόρι στα περάσματα της
μνήμης από θάλασσες, πελάγη, ωκεανούς δρομολογίων ονείρων. Άσπρες τρίχες,
βαμμένα χαμόγελα, make-up μυωπίας στα μάτια, αλκοόλ επίδεσμοι, γεράσαμε άραγε
ή βάλαμε extension στη θλίψη μας; γι’ αυτό σου λέω, δεν κρατώ ημερολόγιο. Θυμάσαι
τότε; ήσουν μακριά μου κι εγώ σεργιάνιζα με ξανθά μακριά μαλλιά ωραία. Εσύ μου
θύμωνες κι εγώ νευρίαζα. Δεν καταλάβαινες. Ούτε κι εγώ εσένα. Εσύ αυτό, εγώ
εκείνο. Έπειτα πήγα φαντάρος. Άρχισες το πλέξιμο. Συνέχισα να γράφω. Σου
έστελνα γράμματα κι εσύ βρήκες αφορμή να πλέξεις την ξανθιά σταυροβελονιά με
την υπομονή σου. Ποια ξανθιά; πλάκα σου έκανα για να σκάσεις ζηλεύοντας, ποτέ
62_
ΤΟ ΟΡΟΠΈΔΙΟ ΎΨΟΣ ΤΩΝ ΜΥΡΜΗΓΚΙΏΝ

δεν στο είπα βέβαια, το διάβασες όμως, τότε σταμάτησα να κρατώ ημερολόγιο. Εσύ
δεν σταμάτησες να ζηλεύεις. Και να πλέκεις. Μετά απολύθηκα. Τι θυμήθηκα τώρα.
Να αυτό να εκείνο. Όλοι μας ίδιοι είμαστε. Θεωρούμε υποχρέωση των πάντων να
ακούσει ή να διαβάσει την ιστορία μας. Εγωιστές, του κερατά. Εγώ αυτό, εγώ εκείνο.
Ήμουν. Οπουδήποτε και παντού. Πρωταγωνιστής. Δες με στη φωτογραφία. Το γράφω
και στο ημερολόγιο. Νάτο. Κι εσύ ακολουθούσες. Το αγόρι μου, ο άντρας μου μετά το
στρατό. Καυχιόσουν στις φίλες σου. Μέχρι να έρθει σειρά τους να καυχηθούν
κοκορευόμενες για το δικό τους ταίρι. Το παρελθόν. Ψέματα. Γεμάτο ψέματα είναι το
παρελθόν. Υποσχέσεις και δεσμεύσεις. Λες κι ήμασταν πολιτευτές. Δεν κρατώ
ημερολόγιο. Βαριέμαι να θυμάμαι πόσα με νευρίαζαν διαπιστώνοντας ότι ακόμα με
νευριάζουν. Δε μ’ αρέσει να μιλάς στο τηλέφωνο και να τρως μήλο. Χρόνια τώρα.
Χρόνια εξακολουθείς και το κάνεις. Είναι αγένεια σου λέω. Δεν έχω χρόνο μου λες.
Ο χρόνος πάλι. Γκρίζα πια τα μαλλιά της ξανθιάς μου. Μπα, θα τα βάφει. Θα έχει
και τρία, τέσσερα παιδιά, θα χτυπάει καμιά εκατοστή κιλά και θα βλέπει ιστορίες
αγάπης με ενδιάμεσα reality show αποβράσματα. Τι με νοιάζει; Ψεύτικη ήταν κι αυτή
όπως τόσα άλλα. Έμεινε τίποτα; λίγα μακαρόνια από χθες μου λες και με
προσγειώνεις στο σήμερα. Σβήνω το φως της μνήμης και βάζω μουσική. Παράγγειλε
και μια πίτσα, το παιδί τι θα φάει;
Καλά τώρα δεν μου είπες κινέζικο; τι πίτσα μου λες; δεν το λέω σε σένα, είναι
απόσπασμα ενός κειμένου που έγραψα όσο περίμενα σήμερα στην τράπεζα. Μπα, δεν
μου είχες πει ότι πήγες! Δεν πήγα στη δική μου, σ’ αυτήν εδώ πήγα να εμβάσω κάτι
χρήματα και μ’ έφαγε η αναμονή. Απ’ όλο το κείμενο η πίτσα σου έμεινε; είναι που
πεινάω φαίνεται.
Εκείνη τη στιγμή συντονίστηκε κι ο Κριεζής μέσω του υπολογιστή του. Πάνω στην
ώρα έφτασα κι εγώ. Τα πουλάκια μου. Ετοιμάζονται να φάνε. Καλά το κατάλαβα ότι
θα μείνουν μέσα. Που να τρέχει ο γέρος. Δεν μπορεί να πάρει τα πόδια του. Απορώ
πως γαμάει αυτός ο άνθρωπος. Παράτησέ τον κούκλα μου! τι γυρεύεις μαζί του;
63_
ΛΕΥΤΈΡΗΣ ΚΡΗΤΙΚΌΣ

Λοιπόν ξέρεις κάτι; απορώ τι σου βρίσκω μετά από τόσα χρόνια μαζί. Να σου
απαντήσω. Δεν μου βρίσκεις, έχεις σταματήσει να ψάχνεις, γιατί είμαι τα πάντα. Ναι.
Θα στρώσω το τραπέζι στο μπαλκόνι. Εσύ φέρε το κρασί. Και δώσε μου λίγο χρόνο ν’
αναπνεύσω. Πες ότι είμαι κι εγώ κρασί. Κι άσε μας λίγο μόνους. Έτσι κι αλλιώς θα
είσαι παντού.
Πόσο μαλάκας είναι τελικά ο τύπος! Πειραγμένος. Αυτό είναι και το καταπληκτικό
όμως. Από τη μια είναι ένας φτασμένος συγγραφέας, κι από την άλλη ένα χαμένο
κορμί. Έτσι είναι. Η ζωή πρέπει να έχει απρόοπτα. Δεν μπορεί να είναι όλα τέλεια. Θα
ήταν βαρετά. Επειδή κάποιος είναι άψογος σ’ ένα τομέα δεν υποχρεούται να είναι και
γενικώς. Μαζί σου είμαι συγγραφέα. Και που σε είπα μαλάκα μην το παίρνεις
στραβά! Τίτλος τιμής είναι! Νάξερες πόσοι πασχίζουν και δεν τα καταφέρνουν. Τι να
τον κάνω εγώ έναν που είναι γεννημένος μαλάκας; Ο άνθρωπος πρέπει να
εναλλάσσεται, να μην είναι μονόχνοτος. Τότε έχει αξία η μαλακία. Εύκολο είναι να
είσαι άψογος. Ή μαλάκας. Τέλειος σε όλα. Μαλάκας σε όλα. Δεν παύεις όμως να είσαι
μια αδιάφορη προσωπικότητα. Ενώ εσύ μεγάλε είσαι περίπτωση!
Να σου πω κάτι; πες. Αισθάνομαι ότι με παρακολουθούν. Ανέκαθεν το
αισθανόσουν. Ναι αλλά τώρα είναι εντονότερο το συναίσθημα. Δεν είναι όπως παλιά.
Είναι σαν να έχει μπει κάποιος στο μυαλό μου και παρακολουθεί τη σκέψη μου. Άσε
που αρχίζω και πιστεύω ότι παρεμβαίνει ακόμα και σ’ αυτόν τον τρόπο σκέψης μου! τι
εννοείς; ότι όσα σκέφτομαι είναι καθ’ υπόδειξη! Μπα, αυτό αποκλείεται! Από πού το
συμπεραίνεις; αγάπη μου είσαι ίδιος κι απαράλλαχτος, απλώς οι σκέψεις σου γερνάνε
όπως κι εσύ άλλωστε. Δεν με πείθεις. Δεν έχω τέτοια πρόθεση. Κάποιος με
παρακολουθεί. Είμαι σίγουρος. Από την άλλη δεν είναι ακριβώς δυσάρεστο το
συναίσθημα γιατί είναι λες και αυτός ο κάποιος θέλει να με βοηθήσει. Σαν να είμαι
ναυαγός και κάποιος που έχει εντοπίσει το στίγμα μου με αναζητά. Κατάλαβες;
64_
ΤΟ ΟΡΟΠΈΔΙΟ ΎΨΟΣ ΤΩΝ ΜΥΡΜΗΓΚΙΏΝ

κατάλαβα. Τώρα εξηγείται το κείμενο που μου διάβασες τις προάλλες περί ναυαγού.
Ναι. Γι’ αυτό και σταματώ. Δεν συνεχίζω, δεν θέλω. Φοβάσαι; δεν ξέρω, μπορεί.
Δεν θα έπρεπε μεγάλε να φοβάσαι. Κοτζάμ άντρας. Κι έπειτα αφού το
παραδέχεσαι κι ο ίδιος ότι σε γοητεύει η ιδέα της παρακολούθησης. Ή μήπως το είπες
έτσι; δεν με εκπλήσσεις, όπως κι αν το έχεις πει κι ότι κι αν εννοείς. Ανθρώπινο είναι.
Αλλά αυτό που είπες περί ναυαγού όμως με θορύβησε. Έχω χάσει κάτι. Έχει γούστο!
Λες; λες τα μεγάλα πνεύματα να συναπαντηθήκαμε στη ζώνη του λυκόφωτος; Και τι
είχες γράψει ρε γαμώτο; πως μου ξέφυγε αυτό! Έχασα το καλύτερο! Ευελπιστώ όμως.
Τι να κάνουμε, δεν μπορώ να είμαι και συνέχεια on line. Βαριέμαι εύκολα βλέπεις.
Καλή ώρα τώρα. Κι έπειτα μου αρέσεις περισσότερο σαν ναυαγός. Έτσι θέλω να σε
σκέφτομαι.
Σαν να μην καταλαβαίνεις και πολλά έτσι χοντρέ; Έχεις μπερδευτεί σίγουρα. Σε
πάω από τη μία στην άλλη ιστορία άνευ προειδοποιήσεως. Όπως κάνεις εσύ με τις
ανακοινώσεις σου. Τα διατάγματά σου μάλλον. Επίσημες αποφάσεις. Έχοντας υπόψη:
Τις διατάξεις του άρθρου 7 παράγραφος 4 του Ν. 1821/1992, «Ανασύνταξη των
υπαλληλικών καθηκόντων, οργάνωση και άσκηση του δικαιώματος του χαφιεδίζειν,
εκσυγχρονισμός του τρόπου παρακολούθησης, και άλλες διατάξεις» (ΦΕΕ 15 Α΄), μετά
την πρόταση του Διευθυντού Μάρκετινγκ κι Εσωτερικών Υποθέσεων, αποφασίζουμε:
Θα μπουν κάμερες παρακολούθησης στους χώρους εργασίας. Οι άδειες
καλοκαιριού θα ξεκινήσουν 20 Ιουνίου. Ο Σκαρμούτσος αναλαμβάνει Διευθυντής
Πωλήσεων. Κάποιος να πάει στο περίπτερο να μου πάρει τσιγάρα.
Ξημέρωσε. Όμορφα που είναι! Μια θάλασσα πλατειά γαλήνης. Αίθριος καιρός
αναμένεται και σήμερα. Δίχως ίχνος νεφών όσο πιάνει το μάτι μου. Ε λοιπόν δε θα το
πιστέψεις, αλλά όσο περνάνε οι μέρες τόσο αισθάνομαι να αδειάζω και ταυτόχρονα
να γεμίζω. Σε μπέρδεψα ε; κι όμως, είναι τόσο απλό! Κάθε μέρα που περνά μου
65_
ΛΕΥΤΈΡΗΣ ΚΡΗΤΙΚΌΣ

λείπουν όλο και λιγότερα πράγματα από τη ζωή μου πριν. Την ίδια στιγμή
προστίθενται στον κατάλογο των επιθυμιών μου νέες προτιμήσεις που ούτε καν
γνώριζα ότι υπήρχαν. Θυμάσαι πόσο μανιακός ήμουν με το τσιγάρο; Έχω να καπνίσω
μέρες κι ούτε που με νοιάζει! Με τον υπολογιστή θυμάσαι; ακόμα και στο κρεβάτι τον
είχα για παν ενδεχόμενο. Με το τηλέφωνό μου, το iPod μου, κι όλα τα υπόλοιπα
gadgets που με κατέτασσαν στην κατηγορία των hi tech εξαρτημένων; θυμάσαι; εγώ
λοιπόν όσο περνάει ο καιρός τα ξεχνάω. Σαν μην τα είχα ποτέ. Τώρα ξέρεις τι μ’
αρέσει; Να με ξυπνά ο παφλασμός των κυμάτων γαργαλώντας μου τις πατούσες. Να
πετάνε από πάνω μου τα γλαροπούλια κρώζοντας και να νομίζω ότι αυτό το
συνονθύλευμα άγαρμπων ήχων είναι η πιο όμορφη μουσική στον κόσμο. Να τρώω
λιαστό ωμό ψάρι και να βρίσκομαι πλήρης γευστικής αρμονίας. Εσείς εκεί θα το
λέγατε σούσι αλλά πίστεψέ με, μπροστά στο λιαστό ψάρι, το σούσι που σερβίρουν
ανέραστοι εστιάτορες είναι μια αηδία αντιβιοτικών συντηρητικών. Σε μπέρδεψα έτσι;
δεν πειράζει. Κι οι εστιάτορες αυτό κάνουν αλλά το παρουσιάζουν ως καινοτομία
μοριακής γαστρονομίας.
Αν μου λείπεις εσύ θα αναρωτιέσαι. Δεν ξέρω. Αλήθεια. Εγώ σου λείπω; σε είχα
και ποτέ; εσύ με την καριέρα σου κι εγώ με τη δική μου. Το ενδιάμεσο διάστημα ήταν
η σχέση μας. Βγαίναμε συνήθως για φαγητό, συζητάγαμε για τα προβλήματα της
δουλειάς, πίναμε μεταλλικό νερό, και επιστρέφαμε σπίτια μας νωρίς για να έχουμε
δύναμη κι ενέργεια για το πρωί. Α ναι, αραιά και που κάναμε έρωτα βιαστικά,
σκοτεινά, βαρετά, άσε που δεν σου άρεσε να σε φωνάζω Μαράκι γιατί εκτός από
μπεμπέ προσφώνηση ήταν, έλεγες, και κατινίστικο. Και πώς να σε φώναζα; Μάρα
που καθιέρωσες από τότε που προήχθης αλλάζοντας κι εταιρεία σε διευθύντρια
δημιουργικού; Γι’ αυτό σου λέω, σε είχα και ποτέ; έστω και σαν Μάρα! Ας σταματήσω
εδώ καλύτερα. Ωπ! Νάτη πάλι μια κουτσουλιά! Συμβολικό άραγε ή δηλωτικό μιας
πραγματικότητας που μόνο εμείς δεν βλέπαμε; δεν θέλω ν’ απαντήσω. Ξέρεις, λίγο
πριν το ναυάγιο άκουγα μουσική με το iPod μου. Chopin, allegro vivace από το 2ο
κοντσέρτο για πιάνο. Ξέρεις πόσο ταιριάζει ο κυματισμός του πιάνου με τη βύθιση
66_
ΤΟ ΟΡΟΠΈΔΙΟ ΎΨΟΣ ΤΩΝ ΜΥΡΜΗΓΚΙΏΝ

ενός πλοίου; δεν φαντάζεσαι! Γενικότερα μιλώντας όμως ο Chopin ταιριάζει με τα
ναυάγια πάσης φύσεως. Έτσι δεν είναι Μαράκι;
Μια αχανής βίλα στην άκρη ενός πολύ μικρού νησιού του Αιγαίου ενδέχεται να
είναι το κέντρο ενός μεγάλου διεθνούς κυκλώματος αρχαιοκαπηλίας. Η έφοδος των
αστυνομικών σε μεγάλη ιδιωτική έκταση στη Σχοινούσα, που φέρεται να ανήκει σε
«off shore» εταιρεία αλλά στην πραγματικότητα χρησιμοποιείται από Ελληνίδα
πλοιοκτήτρια κάτοικο Λονδίνου, έφερε στην επιφάνεια μια τεράστια συλλογή
αρχαίων αντικειμένων, πολλαπλών –όσο και ύποπτων– προελεύσεων. Μπορεί οι
Έλληνες να ζουν περισσότερα χρόνια σε σχέση με το παρελθόν, πλην όμως τα
επιπλέον έτη του βίου τους δεν συνοδεύονται απαραίτητα και από υψηλό δείκτη
υγείας. Ενώ, δηλαδή, έχει επιμηκυνθεί το προσδόκιμο όριο επιβίωσης, έχει μειωθεί η
προσδοκώμενη ζωή χωρίς προβλήματα υγείας. Σ’ αυτό το συμπέρασμα καταλήγει η
έρευνα, που αφορά την προσδοκώμενη ζωή χωρίς προβλήματα υγείας και προέκυψε
από στοιχεία της δειγματοληπτικής έρευνας Εισοδήματος και Συνθηκών Διαβίωσης
των Νοικοκυριών 1995 - 2003 της Εθνικής Στατιστικής Υπηρεσίας Ελλάδας.
Σου φαίνονται ανοησίες όλα αυτά έτσι χοντρέ; Δίκιο έχεις. Είναι η καθημερινότητα
όλων ημών όμως. Περιστατικά που διαμορφώνουν τον προαύλιο χώρο στον οποίο
στριμωχνόμαστε αναζητώντας οξυγόνο, ήλιο, ελπίδα. Ειδήσεις, πληροφορίες για
κάποια γεγονότα. Κύριε Πρόεδρε, το πρόβλημά μας είναι ο δάκος. Να του κάνετε
αγωγή κι εγώ θα είμαι μαζί σας! Αυτή είναι μια από τις κομμένες ειδήσεις χοντρέ. Για
να μην νομίζεις ότι.
Που είσαι; γιατί μ’ έψαχνες; όχι. Τότε; δεν σε είδα δίπλα μου κι αναρωτήθηκα. Που
θα μπορούσα να είμαι. Δεν ξέρω, δεν είναι αυτό το θέμα μας. Και ποιο είναι; Άκου. Τι
ν’ ακούσω; Άρχισε πάλι. Ποιος; Ο μαλάκας απέναντι. Βιομηχανική ζώνη έχουμε
καταντήσει. Είπαμε. Εσύ είπες κάτι για το γιo του που παντρεύεται. Ναι. Και δε μου
λες σε παρακαλώ, πού το έμαθες; Πιάνουμε και φιλίες με τους γείτονες τώρα; σε
πειράζει; με πειράζουν τα υπονοούμενα! Αν εννοείς πως δικτυώνομαι για να
67_
ΛΕΥΤΈΡΗΣ ΚΡΗΤΙΚΌΣ

μονιμοποιήσω την παρουσία μου στο σπίτι σου είσαι λάθος. Δεν ξέρω αλλά δεν μ’
αρέσουν τα πάρε δώσε με τους γείτονες, δε γουστάρω οικειότητες. Είσαι βλάκας.
Άκουσες τι σου είπα; αδιαφορώ τι μου λες. Έπειτα έχεις δίκιο. Εδώ δεν είναι γειτονιά,
βιομηχανική ζώνη είναι. Μ’ αρέσει που σ’ ενοχλεί μόνο ο απέναντι. Ο φαναρτζής στη
γωνία με το φούρνο που έβαλε και τις δυσωδίες που εκπέμπει δεν σε ενοχλεί; με
ενοχλεί! Σου είπα, όλοι με ενοχλούν! Κι ο διπλανός με τις κότες στην ταράτσα με
ενοχλεί, ο από πάνω με τα γλέντια του με κάτι ανεκδιήγητα σκυλάδικα, ο γωνιακός
που κάθε βράδυ μαστορεύει το αυτοκίνητό του και ξεσηκώνει τη γειτονιά στο πόδι,
και δεν έχει τελειωμό η λίστα. Γέρασες, πρέπει να το πάρεις απόφαση. Όχι. Γιατί δεν
αλλάζεις σπίτι; και ν’ αφήσω τα άγρια να διώξουν τα ήμερα; βγάλε το σκασμό τότε κι
ανέξου την ιδέα πως ζεις εγκλωβισμένος στο ίδιο σου το σπίτι. Ούτε. Τότε ασχολήσου
με κάτι άλλο. Αυτό. Πες. Με σένα. Μ’ αρέσεις. Το είπες. Το επαναλαμβάνω. Θ’
αρχίσεις πάλι πως θέλεις να με πηδήξεις. Ναι. Δεν το αντέχω. Το πήδημα; όχι, τα
λόγια σου που είναι σαν να βγαίνουν από μαγνητόφωνο. Μην τ’ ακούς. Δεν μπορώ,
δεν είμαι κουφή. Λένε ότι στην πίπα κουφαινόσαστε λίγο, δεν δοκιμάζεις; Είσαι ένα
απίστευτο σεξιστικό γουρούνι. Είμαι. Απορώ πως σε ανέχομαι. Κι εγώ. Ώρες - ώρες
μου έρχεται να σε στείλω ακόμα παραπέρα. Δεν μπορείς. Νομίζεις. Εσύ κι εγώ
είμαστε ίδιοι. Τον κακό σου τον καιρό. Όσο περισσότερο με βρίζεις τόσο ανάβω. Το
βιολί σου. Κι εσύ το δικό σου. Σταμάτα βαρέθηκα. Εγώ όχι. Θα φύγω. Φύγε. Θα πάω
κινηματογράφο. Πήγαινε να δεις καμία μαλακία πάλι, διάλεξε μία από αυτές που
έχουν πολλά αστράκια, κι έλα μετά να σου πετάξω τα μάτια έξω να συνέλθεις. Είσαι
αισχρός. Ότι θέλεις είμαι καυλιάρα γυναίκα. Α να χαθείς βλαμμένε! Εγώ θα πάω στο
μπαρ. Πήγαινε να μπεκρουλιάσεις πάλι. Από το να συνουσιαστώ με τη
μανιοκατάθλιψη στη σκοτεινή αίθουσα και μάλιστα χωρίς το δικαίωμα στο ποπ κορν,
προτιμότερο. Φυσικά θα σαλιαρίσεις και με τη γκαρσόνα. Εγώ να τη πηδήξω θέλω,
αλλά δεν κάθεται η πουτάνα. Σα δε ντρέπεσαι! Γιατί να ντραπώ επειδή είμαι άντρας
και μου σηκώνεται; σε ελέγχει η ψωλή σου, γι’ αυτό πρέπει να ντρέπεσαι! Κάποτε με
ήλεγχαν άλλοι αλλά δε σε πείραζε τόσο. Αν εννοείς τα κομματικά μας νιάτα μην
ξεχνάς πως ήμασταν παιδιά τότε, είχαμε το ακαταλόγιστο. Τρικυμία στο κρανίο
68_
ΤΟ ΟΡΟΠΈΔΙΟ ΎΨΟΣ ΤΩΝ ΜΥΡΜΗΓΚΙΏΝ

είχαμε! δεν σ’ αντέχω πια! Δεν σε θέλω για να με αντέχεις. Μην το πεις! Για να σε
γαμάω σε θέλω... Τι να σου πω καημένε μου! Πόσο ερεθίζεσαι άμα μ’ ακούς να σου
μιλάω έτσι. Να ξεράσω θέλω. Δεν με πείθεις. Ούτε που μου πέρασε από το μυαλό.
Σταμάτα τώρα γιατί μου ήρθε έμπνευση και θέλω να γράψω. Γράψε. Γράφω και μη με
διακόψεις. Η μάλλον θα τα λέω φωναχτά και θα τα μαγνητοφωνήσω. Ωραία, ν’
ακούω κι εγώ τα βαθυστόχαστα λόγια σου. Λέγε ότι θέλεις, αδιαφορώ. Να ήξεραν οι
αναγνώστες σου τι αρχίδι είσαι. Το ξέρουν γι’ αυτό με διαβάζουν. Αμφιβάλλω. Πάψε
λοιπόν ν’ αρχίσω. Παύω. Σκασμός. Έσκασα. Μπορεί και να κοιμηθώ.
Ακόμα αντηχεί σαν διαπασών τύμπανο η έκρηξή του σ’ ένα γκαλά
πρωτοεμφανιζόμενων καλλιτεχνών στο Βερολίνο. Να πάει να γαμηθεί ο μαλάκας!
Ότι και να κάνει δεν πρόκειται να πάρει πίσω το έργο! Δεν του ανήκει! Ποτέ δεν ήταν
δικό του κι ας το ζωγράφισε! Ο Μπέικον είναι ομορφότερος νεκρός μακριά του!
Άλλωστε αυτός δεν διατυμπανίζει ότι οι άνθρωποι τον ενδιαφέρουν ως ζώα, ας ψάξει
λοιπόν να βρει ένα ζώο που να μοιάζει στον Φράνσις… έτσι να του πεις! Και να μου
κλάσει και μια μάντρα αρχίδια πες του! Αν δεν ήμουν εγώ και κάτι άλλοι μαλάκες
σαν και μένα τα έργα του θα ήταν προσάναμμα για το τζάκι της τέχνης. Πάνω απ’
όλα όμως είμαστε έμποροι, μετά καλλιτέχνες και τέλος άνθρωποι…
Στη γκαλερί Bauhaus όλα αυτά. Ήμουν απεσταλμένος της εφημερίδας μου. Είχα
ακούσει και διαβάσει πάμπολλα γι’ αυτόν. Η αλήθεια και το ψέμα γύρω από τη φήμη
του τον έκαναν να θεωρείται ολόκληρος ένα έργο τέχνης. Μας είχε συστήσει η Μάγια.
Γκαλερίστα διεθνούς φήμης. Της άρεσαν τα ωραία αγόρια. Ήταν το μόνο αξιοπρεπές
συνοδευτικό για τη σαμπάνια της. Έτσι έλεγε. Δεν έχω μάθει να διαφωνώ με ωραίες
κυρίες.
Από την αρχή προσπάθησα ανεπιτυχώς να κρύψω την αμηχανία μου βλέποντας
τον στην αναπηρική πολυθρόνα. Το κατάλαβε κι ανέλαβε να με βγάλει από την
δύσκολη θέση. Είχε κάτι το αέρινο στις κινήσεις του που μαγνήτιζε τα βλέμματα
69_
ΛΕΥΤΈΡΗΣ ΚΡΗΤΙΚΌΣ

απορροφώντας την ενέργεια τους. Με πλησίασε αργά - αργά με το βλέμμα του να με
περιεργάζεται από την κορφή ως τα νύχια. Σταμάτησε στο μισό μέτρο απόσταση.
«Οι φίλοι μου με φωνάζουν Τεό» κι έτεινε με θέρμη το χέρι του προς το μέρος μου.
«Πλήττω αφόρητα κάθε φορά που προσκαλούμαι σε τέτοια πανηγύρια»,
συμπλήρωσε ανεπιτήδευτα, και πριν προλάβω να σχολιάσω οτιδήποτε συνέχισε λες
και μου όφειλε μια πλήρη εξήγηση. «Η τέχνη έχει μετακομίσει εδώ και χρόνια κι εμείς
επιμένουμε να την επισκεπτόμαστε στο εγκαταλελειμμένο σπίτι της, ή μήπως κάθε
φορά που μαζευόμαστε είναι για να της κάνουμε μνημόσυνο; Τι λες εσύ Μάγια;» και
γύρισε θεατρικά κι αέρινα το καροτσάκι του προς το μέρος της δείχνοντάς μου το
προφίλ του ώστε να εμπεδώσω το σαρκασμό του ως στοιχείο ανεξίτηλα χαραγμένο
στο πρόσωπο του. «Αγαπητέ μου Τεό, είναι σαν με ρωτάς πόσο χρονών είμαι, στο
επιτρέπω, όμως μην περιμένεις απάντηση…» είπε η Μάγια και μειδίασε κρύβοντας
μια δυσαρέσκεια στο ποτό της που κατέβασε μονορούφι. Ο Τεό επανήλθε προς το
μέρος μου γελώντας. «Την άκουσες; το συμφέρον και μόνο! Αλλά έτσι ήταν η Μάγια
ανέκαθεν. Και πάντα έπαιρνε αυτό που ήθελε. Μην την υποτιμήσεις ποτέ νεαρέ!
Εμένα ας πούμε μου έχει πουλήσει ήδη έναν πίνακα τον οποίο δεν έχω καν δει! Το
πιστεύεις; δεν μπορώ να της αρνηθώ τίποτα όμως! Και το ξέρει!»
«Και το εκμεταλλεύομαι Τεό!» αυτή τη φορά ήταν σειρά της Μάγιας να γελάσει
αναζητώντας με το επίμονο βλέμμα της την επιβεβαίωση του θριάμβου της στα χείλη
του. Λοιπόν νεαρέ μου ποια είναι η γνώμη σου για την τέχνη; Φυσικά και δεν
περίμενε ν’ απαντήσω. Η τέχνη είναι σκατά! Πάντοτε ήταν αλλά επίσημα είναι από
τότε που ο Μαρσέλ Ντυσάν έφτιαξε την «κρήνη» του κι ο Τζόυς εξέδωσε τον
«Οδυσσέα του». Τα γνωρίζεις φαντάζομαι έτσι; τι υπέροχοι αλήτες που ήταν κι οι δύο
τους! Ο Ντυσάν μας μόστραρε έναν ουρητήρα για έργο τέχνης κι ο Τζόυς μας
αράδιασε ένα κατεβατό ανοησιών για λογοτεχνία. Κι όλα αυτά μέσα σε πέντε χρόνια.
Από το 1917 μέχρι το 1922. Παρατηρείς τις συμπτώσεις; το 1917 έχουμε την
επανάσταση των Μπολσεβίκων που έδωσαν στον τσάρο τη θέση που του άξιζε, στον
70_
ΤΟ ΟΡΟΠΈΔΙΟ ΎΨΟΣ ΤΩΝ ΜΥΡΜΗΓΚΙΏΝ

μπιντέ της ιστορίας. Και την ίδια χρονιά ο Ντυσάν παρουσίασε τον ουρητήρα του. Σαν
να μας έλεγε και τώρα κατουράτε ελεύθερα κι άνευ ενοχών. Και το 1922 έχουμε την
καταστροφή της Σμύρνης και τον ξεριζωμό των Ελλήνων από τη Μικρά Ασία την
οποία είχαν αποικήσει χιλιάδες χρόνια πριν χάριν και της πανουργίας του Οδυσσέα.
Κι ο Τζόυς εκδίδει τον δικό του Οδυσσέα για να ξεριζώσει επίσημα ότι μέχρι τότε
θεωρείτο θεμελιωμένο κι ακλόνητο από τον Όμηρο…
Η Ασφάλεια Πειραιά προσπαθεί να εξιχνιάσει την πασχαλινή υπόθεση κλοπής 45
νυφικών, η οποία βύθισε σε απόγνωση τις υποψήφιες νύφες, που τα είχαν
παραγγείλει, αλλά και τους εργαζόμενους στο ατελιέ, που εργάζονται πυρετωδώς για
να προλάβουν να τα αντικαταστήσουν. Εξάλλου, σπείρα αφαίρεσε πίνακες μεγάλης
αξίας από δύο σπίτια σε Κηφισιά και Εκάλη. Οι αξιωματικοί της αστυνομίας θεωρούν
ότι βρίσκονται απέναντι σε οργανωμένη συμμορία, που δρα συστηματικά, με στόχο
συλλέκτες έργων τέχνης. Έργο της ίδιας σπείρας θεωρείται και ετέρα κλοπή πινάκων,
που έγινε στα μέσα του μήνα από άλλο σπίτι στην περιοχή της Εκάλης.
71_
ΛΕΥΤΈΡΗΣ ΚΡΗΤΙΚΌΣ

5.
ΕΡΑΣΜΈΝΕΣ ΕΠΤΆ ΤΟ ΑΠΌΓΕΥΜΑ. ΣΤΟΥΣ ΟΡΌΦΟΥΣ ΤΗΣ ΓΕΡΑΣΜΈΝΗΣ ΠΟΛΥΚΑΤΟΙΚΊΑΣ λιγοστά
φώτα εξακολουθούν αναμμένα. Μυρίζει μούχλα και πετρέλαιο. Ανώνυμα
γραφεία προωθούν υποθέσεις δεκάδων επώνυμων επιχειρήσεων. Call center τα λένε.
Τέσσερις τοίχοι, μερικά γραφεία εργασίας, αντίστοιχες τηλεφωνικές συσκευές,
τασάκια, καφέδες σε πλαστικό, και μπόλικη χαρτούρα. Φθηνά ενοίκια για πανάκριβες
κρυφές χρεώσεις. Μέσα σ’ όλα κι η εκκλησία των Αντβεντιστών της 7ης ημέρας. Στον
ημιώροφο αραχνιάζει το παλιό κυλικείο από την εποχή που στην πολυκατοικία
μεσουρανούσαν εταιρείες εισαγωγών εξαγωγών. Στο ισόγειο υπάρχει ακόμα το
θυρωρείο των ένδοξων εποχών. Ξεχαρβαλωμένο πια, στέκει μετέωρο στις αράχνες
του πλάι στους δύο ανελκυστήρες που εξακολουθούν να χωρίζουν τις διαδρομές τους
σε μονούς και ζυγούς ορόφους. Η έξοδος βγαίνει σε στοά όπου σκοτεινές προθήκες
καταστημάτων κρατούν απόκρυφες τις δραστηριότητες των ιδιοκτητών τους.
Κατεβασμένοι οι διακόπτες εργασίας σε όλα. Σκοτάδι. Τετάρτη απόγευμα. Δύο
δρασκελιές μακριά η Αιόλου σφύζει ζωής. Η γνωστή διαδρομή ξεκινά. Πεζόδρομος,
Σοφοκλέους, Αιόλου. Έξω από το κτίριο της Εθνικής τραπέζης πρεζόνια
συναλλάσσονται με dealers κι οι τιμές διαπραγματεύονται ταυτόχρονα μέσω κινητών
τηλεφώνων σ’ όλες τις γνωστές πιάτσες. Ένας μοναχικός βιολιστής κρατάει σιγόντο
στις συναλλαγές. Κάτι Αφρικανοί τακτοποιούν πάνω σε σεντόνια συναγερμού την
πραμάτεια τους, ενώ ταυτόχρονα παίζουν στα δάχτυλα τις τιμές των προϊόντων τους
διαμορφώνοντας το bid και το offer της αγοράς. Πολλοί οι ενδιαφερόμενοι με
μηδενικό spread αξιοπρέπειας. Ένας λαχειοπώλης διαλαλεί την ελπίδα ξεψυχισμένα.
Ολόκληρο το 2. Δύο σκυλιά έχουν ξαπλώσει κάτω από την πινακίδα επισήμανσης:
Αχαρνική οδός και τάφοι. Γεωργίου Σταύρου στροφή επί δεξιά. Σταδίου και πάλι
Π
72_
ΤΟ ΟΡΟΠΈΔΙΟ ΎΨΟΣ ΤΩΝ ΜΥΡΜΗΓΚΙΏΝ

δεξιά. Ανεβαίνω χαζεύοντας τους διαβάτες. Βιαστικοί οι περισσότεροι τρέχουν
περπατώντας. Που χρόνος για ρέμβη όπως κάποτε! Προσπερνώ αδιάφορες βιτρίνες
και το ενδιαφέρον μου εστιάζεται στην αδιαφορία μου. Μοιάζω με μύγα μέσα στο
γάλα. Δεν τρέχω περπατώντας, δεν αγκομαχώ, δεν αισθάνομαι αμήχανα, δεν κοιτώ
τη δουλειά μου, ασχολούμαι με όλους τους άλλους. Περιεργάζομαι τους πάντες και τα
πάντα. Σταματώ στη βιτρίνα του καταστήματος ηλεκτρικών συσκευών Σταδίου και
Δραγατσανίου. Μια τεράστια plasma οθόνη αναμεταδίδει το δελτίο ειδήσεων.
Χωρισμένη σε παράθυρα η οθόνη φιλοξενεί αυτάρεσκα διάφορα υπερφίαλα
πρόσωπα. Σημαίνοντα το δίχως άλλο για να προβάλλονται σε τόσο μεγαλόπρεπη
οθόνη. Συνομιλούν σε έντονο ύφος. Χειρονομούν. Ένας απ’ όλους διευθύνει με μια
σφυρίχτρα την αναμέτρηση. Δεν υπάρχουν κανόνες, δεν υπάρχουν αθέμιτα μέσα, ο
σκοπός είναι αυτός που αγιάζει τα μέσα. Η οθόνη γίνεται ολοένα και πιο κόκκινη
θυμού. Φεύγω. Περνάω απέναντι. Ο διαιτητής της αναμέτρησης βάζει επιτέλους τη
σφυρίχτρα στο στόμα του και σφυρίζει δαιμονιωδώς. Αδιαφορώ. Ώσπου ακούγεται μια
φωνή. Που πάτε κύριε, δεν τελειώσαμε! Οι παίκτες σταματούν το παιχνίδι κι εν χορώ
φωνάζουν στεντόρεια: όπου κι αν πας δεν μας γλιτώνεις! Δεν γυρνώ, παρά επιταχύνω
το βήμα μου. Ποτέ δεν μου άρεσε ιδιαίτερα το ποδόσφαιρο. Φτάνω στο άγαλμα του
Κολοκοτρώνη. Κάτι σκυλιά παίζουν πέριξ του αγάλματος. Ένα απ’ όλα κατουρά στη
βάση. Αισθάνομαι την ανάγκη να κάνω το ίδιο. Πάω κι ανακουφίζομαι χωρίς δεύτερη
σκέψη. Ένα, δύο, τρία τινάγματα. Σώβρακο, φερμουάρ, έτοιμος. Ένα αυλάκι ούρων
ξεκινά την πορεία του στην κατεύθυνση του δείκτη του Κολοκοτρώνη. Τα σκυλιά
σταματούν το παιχνίδι και χαζεύουν το υγρό που κατρακυλά στο πλακόστρωτο.
Αρχίζουν να γαβγίζουν όλα μαζί. Φεύγω. Περπατώ προς το Σύνταγμα. Ο κόσμος
πυκνώνει καθώς πλησιάζω προς την είσοδο του μετρό. Σε λίγο θα αποτελώ παρελθόν
χαμένος μέσα στην ανωνυμία του πλήθους, γινόμενος άλλο ένα ανώνυμο επώνυμο
στον κατάλογο επιβατών. Τέλος διαδρομής. Εισέρχονται οι ομάδες στον αγωνιστικό
χώρο. Άλλοι ξυπνάνε, ρεύονται, τρώνε, χέζουν ή γράφουν γενικώς τη ζωή τους
συμπεριφερόμενοι όπως.
73_
ΛΕΥΤΈΡΗΣ ΚΡΗΤΙΚΌΣ

Κοιμήθηκες καλά; σαν πουλάκι. Εσύ πως πήγες με το γράψιμο; κάτι έκανα.
Γουστάρω έξοδο σήμερα! Προσπαθείς να με καλοπιάσεις; Από την μέχρι τώρα
συμπεριφορά μου μ’ έχεις για τέτοιο άνθρωπο; δεν μπορεί, κάτι έχεις βάλει στο νου.
Δεν αφήνουμε τα πολλά λόγια; Εντάξει. Πάμε βόλτα. Πάμε. Θα οδηγήσεις. Όπως
θέλεις. Εγώ θα διαβάσω. Θέλω να δω τι έγραψες χθες. Μαλακίες! Δεν το πιστεύεις!
Δεν το εύχομαι. Δείξε μου. Να δεις μόνη σου. Στο ντουλαπάκι του αυτοκινήτου είναι.
Ώρες - ώρες μου σπάει τα νεύρα! Έπειτα λέει εμένα γκρινιάρη! Ενώ αυτή είναι
καλύτερη!
Ποια πάλι είναι αυτή; ποια από όλες; έστω, όλες! Δεν θέλεις να ξέρεις. Τι θέλω και
τι όχι είναι δικό μου θέμα. Πες μου. Δεν τις ξέρεις. Ήμουν νέος τότε. Κι εγώ ήμουν νέα
αλλά ήμουν κι αξιοπρεπής. Τι να κάνουμε εμείς ήμασταν τσόγλανοι! Εύκολες,
λιπαρές δικαιολογίες. Έτσι εξηγούνται τα παραπανίσια κιλά μου. Σου είπα, με
γκρεμίζω για να με ανακαλύψω. Κι εγώ τι θα κάνω; την εφορεία αρχαιοτήτων για να
με προστατέψεις από τους αρχαιοκάπηλους. Καλό. Το ξέρω. Είμαι ο μπράβος σου
δηλαδή. Ναι. Τότε να με πληρώνεις. Το κάνω. Δεν έχω δει τίποτα. Είναι γιατί όταν σου
κάνω έρωτα βγάζεις τα γυαλιά σου. Δηλαδή ο έρωτας για σένα είναι αμοιβή; μη
συννεφιάζεις, είναι κι αυτό. Όπως είναι τροφή. Καρδιακό επεισόδιο. Αλύχτισμα
αγριμιού. Όνειρο. Αλυσίδα Αγγέλων. Νανούρισμα στύσης. Μουνάρα μου εσύ! Δεν
πας καλά σίγουρα! Με τρελαίνεις! Μπορείς και μόνος σου. Γδύσου. Είσαι καλά
άνθρωπέ μου; μου έχει σηκωθεί εντελώς! Κοίταζε μπροστά σου να μην τρακάρουμε
και σύνελθε. Ξεκούμπωσε το πουκάμισό σου τουλάχιστον! Θα γίνουμε θέαμα
πρόσεχε! Δεν με ενδιαφέρει φτάνει να δω τα βυζιά σου! Θα τα δουν κι άλλοι ξέρεις!
Μα αυτό θέλω, να δουν όλοι πόσο ωραία τα έχεις! εγώ δεν θέλω! Δεν είσαι εντάξει,
πάρε μου μια πίπα τουλάχιστον! Αν συνεχίσεις να λες μαλακίες θα κατέβω! Εντάξει.
Ηρέμησε. Ναι. Σκέψου κάτι χαλαρωτικό. Σκέφτομαι. Μπροστά σου να κοιτάς όσο
σκέφτεσαι. Δεν μου βγαίνει. Τι πράγμα; δεν μπορώ να χαλαρώσω. Δεν προσπαθείς.
Σε πειράζει να τον παίξω; να κάνουμε τη σκηνή στο εξπρές του μεσονυχτίου;
Ξεκούμπωσε λίγο το πουκάμισο σου μωρή ανάφτρα επιτέλους! θα τρακάρουμε!
74_
ΤΟ ΟΡΟΠΈΔΙΟ ΎΨΟΣ ΤΩΝ ΜΥΡΜΗΓΚΙΏΝ

Ξεκουμπώσου! Όχι! Εντάξει, νίκησες! Θα καταπνίξω τις ορμές μου. Θα προσπαθήσω
να ξεκαυλώσω. Είσαι άσχημη. Είσαι ένα τέρας κιλών. Είσαι ευκοίλια κυτταρίτιδας.
Είσαι η κολπίτιδα σε βαθύ γήρας. Τα μάτια σου είναι κονδυλώματα όρχεων. Για στήθη
έχεις γουρουνίσια μαστάρια. Το αιδοίο σου είναι εξοχικό ταραντούλας. Ο πισινός σου
είναι χωματερή νοσοκομειακών αποβλήτων. Αυτά. Α ναι, και τα χείλη σου είναι
πιρόγες διακομιδής θειαφιού στη κόλαση. Τελείωσες; Ναι. Ηρέμησες; τώρα είναι που
θέλω να σε γαμήσω αλύπητα!
Ο Κριεζής άρτι αφιχθείς στο ελικοδρόμιο πτήσης του ετοιμάζεται για πλεύση στον
εναέριο χώρο που έχει καθορίσει ως υφαλοκρηπίδα ευθύνης του. Φοράει ζώνη, μια
κούπα καφέ παριστάνει δίπλα του τον ελεγκτή εναέριας κυκλοφορίας, ανοίγει τους
διακόπτες του cockpit, μηχανές στο φουλ, απογείωση.
Τι να κάνουν άραγε οι εραστές της συμφοράς; μπα, έχουν βγει βόλτα! Πως το
έπαθε ο γέρος; Κυριακάτικα κιόλας! Πάλι τσακωθήκανε! Ρε γαμώ το όλα τα ωραία τα
πετυχαίνω στο τέλος. Από την άλλη δεν πειράζει. Φαντάζομαι. Ακούω τις φωνές τους,
οσφραίνομαι τ’ αρώματά τους. Πάλι δε γάμησες το βράδυ κι είσαι όλο νεύρα μεγάλε;
να έχεις τέτοια γυναικάρα δίπλα σου και να μην θέλεις να τον έχεις συνέχεια μέσα ρε
χαμένε; βόλτα Κυριακή πρωί! Αντί να την βάλεις κάτω και να χαθείς εντός της όπως
το υνί που οργώνει το χωράφι, πας βόλτα. Τόσο μαλάκας! Θα την πας να πιείτε καφέ
στην παραλία, θα της δείξεις τα κυματάκια, θα κάνεις ανάλυση επί παντός επιστητού
και κατά μεσημέρι μεριά θα την ταΐσεις φρέσκο, που λέει ο λόγος, ψάρι στη σχάρα του
πεπερασμένου ορίζοντα σου. Και μετά θα γυρίσετε περιχαρείς να δείτε τηλεόραση.
Σκέτη πλήξη είσαι αδερφέ μου! προβλέψιμος του κερατά! Εσύ μπορεί και να κοιμηθείς
λιγάκι, εκείνη θα σου σιδερώσει κανένα σώβρακο και τίποτα πουκάμισα και μετά θα
φτιάξει καφέ να τον πιει μόνη της ήσυχα στο μπαλκόνι. Θα κάνει και τα τσιγάρα της
αποφεύγοντας τη γκρίνια σου περί βλαβερής συνήθειας κι άλλες μαλακίες! Και το να
μη γαμιέται τέτοια γυναικάρα που είναι, κι αυτό βλαβερή συνήθεια είναι ρε! αλλά τι
σε νοιάζει εσένα! Την πάρτη σου σκέφτεσαι! Γι’ αυτό και σε γουστάρω! Κάποια στιγμή
θα ξυπνήσεις βέβαια αλλά μπορεί να έχει ξυπνήσει πρώτη αυτή. Θα τη δεις να
75_
ΛΕΥΤΈΡΗΣ ΚΡΗΤΙΚΌΣ

ντύνεται, να στολίζεται και να σ’ αποχαιρετά. Και θα μείνεις μόνος κι έρημος με τα
γραφτά σου. Ίσα κι όμοια είναι ρε τα μεγέθη; από τη μια η γυναίκα σου και από την
άλλη τα βιβλία σου. Τι προτιμάς; δεν απαντάς. Κάνεις ότι κοιμάσαι. Ναι. Νύχτωσε.
Κοιμήσου. Πρόσεχε όμως το ξημέρωμα. Κάποιο ξημέρωμα δεν θα είναι όπως τα άλλα.
Ο χρόνος περνάει γρήγορα. Πότε ήταν πρωί, πότε μεσημέριασε, πότε βράδιασε.
Περνάει ο στρατός του χρόνου φρουρός. Στρατός αυτοματοποιημένων ανθρώπων.
Πατάς το κουμπί και ξεκινούν. Αυτοφορτιζόμενοι. Οικονομίες κλίμακας για
μεγιστοποίηση της παραγωγικότητας αλλά και του κέρδους. Πήγαν, είδαν κι
απήλθαν. Veni, vidi, vici. Νικητής όπως πάντα ο χρόνος. Αιώνιος Αυτοκράτορας.
Φεύγω. Που πας; Ξημέρωσε Δευτέρα, στη δουλειά μου πάω. Πήγαινε. Μου δίνεις
την ευχή σου δηλαδή; αν την έχεις ανάγκη πάρτη. Τα λεφτά έχω ανάγκη. Όλο τα
λεφτά σκέφτεσαι. Αυτά με κάνουν ανεξάρτητη. Ευτυχισμένη σε κάνουν; Σε μαλακίες
δεν απαντώ με την τσίμπλα στο μάτι. Πάω για μπάνιο. Στάσου. Τι θέλεις, βιάζομαι.
Είδα ένα όνειρο. Καλά έκανες. Τρόμαξα. Και θέλεις να τρομάξω κι εγώ; ήταν λέει
Κυριακή και τρώγαμε έξω. Είχαμε παραγγείλει κινέζικο ρύζι με γαρίδες, ψαρονέφρι
με σάλτσα μουστάρδας, μανιτάρια του δάσους στον ατμό του κρασιού, μπρόκολο,
χωριάτικη σαλάτα, κρασί. Το καταπέτασμα δηλαδή. Εσύ αρχίζεις να μιλάς για τους
Βραζιλιάνους. Είναι το απωθημένο μου. Σταμάτα. Μου λες για τον πρόεδρό τους, τον
Λούλα ντα Σίλβα. Θυμήθηκα. Στόχος του, είπες, ήταν να έχουν στο τέλος της θητείας
του οι συμπατριώτες του τρία γεύματα την ημέρα. Παλιό αυτό. Ναι αλλά παραμένει
επικό και ποιητικό συνάμα. Δεν μπορείς αν δεν διακόψεις; βάζω το απαραίτητο αλάτι
στον άνοστο λόγο σου. Σκάσε κι άκουσε. Έχουμε μπροστά μας τα φαγητά κι εγώ
σκέφτομαι τους Βραζιλιάνους που έχουν στόχο τα τρία γεύματα την ημέρα. Δεν
κατεβαίνει η πουτάνα η μπουκιά, αρνείται! Κλώθει εντός της στοματικής μου
κοιλότητας τον ιστό αγανάκτησης. Εγώ τι φταίω μωρή; ενίσταμαι απεγνωσμένα. Άσε
με να σε καταπιώ βρώμα! Αυτό ακριβώς είμαι σιχαμένε, μου λέει, βρώμα είμαι και θα
σ’ αφήσω να με καταπιείς για να βρωμίσεις έπειτα με την σειρά σου εσύ γαϊδούρι!
Αναίσθητε! Μα έχω ευθύνες της λέω, έχω οικογένεια, πρέπει να ενδιαφερθώ για τον
76_
ΤΟ ΟΡΟΠΈΔΙΟ ΎΨΟΣ ΤΩΝ ΜΥΡΜΗΓΚΙΏΝ

εαυτό μου για να μπορώ να νοιαστώ για την οικογένειά μου. Δικαιολογίες, μου
αντιτάσσει. Βολεμένος είσαι κι εσύ, κάθαρμα, εαυτούλης, την κοιλιά σου να γεμίσεις,
να σαβουρώσεις για να έχεις να χέσεις το πρωί. Μα εγώ φταίω για τη Βραζιλία;
Ψελλίζω. Ου να μου χαθείς υποκριτή! Πόσα είναι τα παραπανίσια σου κιλά ρε
βοϊδομούρη; με φτύνει, περίπου είκοσι, της λέω, τα βλέπεις λοιπόν; για βάλε τα κάτω
κι υπολόγισε και θα δεις πως αν όλοι εσείς του δυτικού κόσμου δεν
σαβουροκαταβροχθίζατε ανελέητα από λαιμαργία δισεκατομμύρια τόνους επιπλέον,
θα μπορούσε να τραφεί όλος ο κόσμος στον πλανήτη.
Τέλειωσες; ναι. Αυτό ήταν το όνειρο; αυτό. Και γιατί τρόμαξες τόσο; δεν
κατάλαβες; όχι είμαι αργόστροφη ενώπιον των θυελλωδών ονειρικών συνειρμών σου.
Θα μπορούσες να είσαι λιγότερο ειρωνική. Πρωί-πρωί μου ζητάς επιδέξιους
χειρισμούς και διαχείριση των ανασφαλειών σου. Απλώς σου ζητώ να με καταλάβεις.
Στο όνειρο ήμουν παντρεμένος με οικογένεια! Τώρα μάλιστα. Γι’ αυτό λοιπόν
σάλταρες. Δεν ήταν οι τύψεις. Όχι. Μην φοβάσαι. Εφιάλτης ήταν, πέρασε. Δεν είμαι
ικανός για οικογένεια. Ούτε κι εγώ για γυναίκα και μάνα δικών σου παιδιών.
Επομένως μην ανησυχείς. Κι όμως ανησυχώ. Πιστεύεις πως με ενδιαφέρει να σε
παντρευτώ; γι' άλλο ανησυχώ. Πες. Μήπως ενδιαφέρει εμένα. Άντε μια βόλτα και θα
σου περάσει. Κοροϊδεύεις. Όχι. Ναι. Καλά, πάω για μπάνιο άργησα. Πήγαινε. Θα πάω.
Θα σκάσεις αν δεν πεις την τελευταία κουβέντα. Θα σκάσω. Το παραδέχεσαι.
Προκειμένου να γλιτώσω παραδέχομαι τα πάντα. Ώστε έτσι, να γλιτώσεις. Κι αυτό το
παραδέχομαι. Άντε πηδήξου. Δεν θέλω άλλο. Φεύγω. Ντύνομαι. Ώστε μετάνιωσες,
δεν θα κάνεις μπάνιο. Με έχεις ζαλίσει από το πρωί. Μην πας για δουλειά σήμερα. Θα
πάω. Μείνε, θα πάμε βόλτα στην Πλάκα. Πήγαινε μόνος σου. Θέλω να πάμε μαζί.
Έχω ξένους και θα φάω μαζί τους το μεσημέρι. Χέστους για ξένοι που θα μπούνε
ανάμεσά μας. Δεν μπορώ. Να μπορέσεις. Πάλι τον εαυτό σου σκέφτεσαι. Το
παραδέχομαι, είμαι εαυτούλης. Και καλοπερασάκιας. Και μ’ αρέσεις. Και γουστάρω
να σε πηδάω ανηλεώς κι ακαταπαύστως. Κόψε κάτι. Κόβω. Έλα να κάνουμε έρωτα.
Δεν θα πας στη δουλειά σου; Στα τσακίδια κι ακόμα παραπέρα. Έρχομαι. Πάρε με. Σε
77_
ΛΕΥΤΈΡΗΣ ΚΡΗΤΙΚΌΣ

παίρνω. Έπειτα λες πως εγώ θέλω να λέω την τελευταία κουβέντα. Σκάσε επιτέλους!
Κι εσύ πήδα με!
Υπαρξιακά προβλήματα μεσήλικων. Ένα στιγμιότυπο δηκτικής στιχομυθίας. Θα
μπορούσε να έχει συμβεί κι έτσι. Οπωσδήποτε. Παίρνω την ευθύνη επάνω μου. Είναι
ένας τρόπος να ζω αλλιώς. Να ξεφεύγω από τις ίδιες και τις ίδιες μαλακίες. Μπροστά
σε μια οθόνη να διαβάζω ακατάπαυστα ειδήσεις. Γεγονότα. Περιστατικά ζωής. Και να
τις ξεδιαλέγω. Λες κι είναι φρούτα εποχής. Τα ζουμερά για άμεση κατανάλωση και τ’
άγουρα γι’ αργότερα. Είναι μια δουλειά. Βαρετή αλλά πληρωτέα επί τη εμφανίσει της
προόδου μου. Μισθωτός μεν αλλά με στόχους παραγωγικότητας. Είμαι καλός. Ο
καλύτερος στο γραφείο. Γι’ αυτό και δεν μου μιλά κανένας. Με νομίζουν τσάτσο του
αφεντικού. Τόσο μαλάκες. Επειδή δεν μ’ ενδιαφέρουν τα κουτσομπολιά γενικώς. Το
ποδόσφαιρο, οι γελοίες συζητήσεις για το σεξ, τα κερατώματα που πάνε σύννεφο, τα
αδιέξοδα των σχέσεων, η πολιτική, η τηλεόραση. Δεν είμαι λέει φυσιολογικός.
Μπορεί. Αλλά δεν είμαι και καταθλιπτικός. Ούτε είμαι υποχρεωμένος να
προσποιούμαι κάτι που δεν είμαι. Εργάζομαι, πληρώνομαι και μετά η ζωή αποκτά ένα
διαφορετικό νόημα. Ενώ οι συνάδελφοί μου δεν βρίσκουν νόημα στη ζωή τους παρά
μόνο ως στιγμιότυπο της ζωής των άλλων. Τότε που η τηλεόραση έδειχνε κάθε μέρα
για τις υποκλοπές. Τότε που η τάδε είχε χωρίσει τον τάδε. Τότε που ο κουνιάδος μου
είχε χωρίσει για να συζήσει με την Βουλγάρα. Την ημέρα που τελείωσε το σίριαλ. Την
επομένη που είχαμε κερδίσει το πρωτάθλημα. Ανήμερα του Πάσχα. Μια ημέρα πριν
φύγουν διακοπές οι απέναντι. Τότε με τον σεισμό. Εκείνη την ημέρα που η τηλεόραση
έδειχνε live την πειρατεία του λεωφορείου από τον Αλβανό. Το βράδυ των εκλογών.
Το πρωί της σύλληψης του μέλους της 17ης Νοέμβρη. Το απόγευμα που πέθανε ο
γιατρός. Κάθε Τετάρτη που ο Κριεζής πηγαίνει στο γιατρό.
Καλησπέρα. Καλησπέρα και σε σένα. Έχω τα νεύρα μου σήμερα! Έγινε κάτι;
τίποτα δεν έγινε! Μπορείς να είσαι λίγο πιο συγκεκριμένος; Όχι! Τότε δεν μπορώ να
κάνω κάτι για σένα! Και ποιος σου είπε ότι θέλω να κάνεις; Αν είναι έτσι γιατί
έρχεσαι εδώ; άλλο αυτό! Έρχομαι για άλλο πράγμα, όχι για να μου καλμάρεις τα
78_
ΤΟ ΟΡΟΠΈΔΙΟ ΎΨΟΣ ΤΩΝ ΜΥΡΜΗΓΚΙΏΝ

νεύρα που έχω σήμερα! Ξέρεις, όλα σχετικά είναι. Όχι γιατρέ μου! διαφωνώ! Δεν είναι
καθόλου σχετικά! Έχει να κάνει με τα μαθηματικά το σημερινό, αλλά δεν θέλω να
μιλήσω άλλο γι’ αυτό, θέλω να μιλήσω για το παρελθόν.
Είμαστε σύμφωνοι; εντάξει, σ’ ακούω.
Θα πρέπει να ήμουνα γύρω στα δεκαπέντε. Γινόταν ένα πάρτι. Ήταν το πρώτο
μου. Με είχε προσκαλέσει μια γκομενίτσα που γούσταρα τότε σφόδρα. Συμμαθήτριά
μου. Οι γονείς της το φυσάγανε το χρήμα. Έμεναν σ’ ένα σπίτι που εμένα μου
φαινότανε με βίλα και πιο πάνω. Τεκνό η δικιά σου και προκειμένου οι δικοί της να
την έχουν με το χαλινάρι αλλά άπλετο για να μην τους κάνει καμιά κουτσουκέλα
είχαν δεχτεί να γίνει το πάρτι σπίτι τους κι όχι σ’ εκείνες τις ντίσκο της συμφοράς της
εποχής μου. Με το γέρο μου ποτέ δεν τα πηγαίναμε ιδιαίτερα καλά. Ούτε και με τη
μάνα μου. Αυτήν όμως την έβλεπα λιγότερο γιατί δούλευε από το πρωί ως το βράδυ.
Το είπα του γέρου λοιπόν για το πάρτι. Σάββατο θα γινόταν. Το σπίτι της μικρής ήταν
ένα τέταρτο περίπου με το πόδι από το δικό μου. Εννιά η ώρα άρχιζε η προσέλευση κι
όσο πήγαινε. Ο γέρος από την αρχή ήταν κάθετα αντίθετος. Αυτά είναι συνήθειες
των εκφυλισμένων ιμπεριαλιστών καπιταλιστών! Δεν θα πας! Θα πάω, του είπα. Δεν
θα πας! Θα πάω του λέω και γυρνώ και του ρίχνω ένα βλέμμα ιμπεριαλιστικό. Όταν
ήμουν μικρός μου τις έβρεχε αλλά τώρα πια κι έχοντας ένα κεφάλι μπόι παραπάνω
του δεν τον έπαιρνε. Άσε που μια φορά του είχα πει για πλάκα, μην με πρήζεις γιατί
θα σε δείρω, και το είχε πιστέψει! Είχε λουφάξει στο σκασμό της σιωπής και της
ντροπής του! Και τι γύρισε και μου είπε γιατρέ μου; πήγαινε, αλλά όταν γυρίσεις η
πόρτα θα είναι κλειστή! Τον έγραψα κανονικά. Ούτε καν του απάντησα. Στη μάνα
μου όταν έφτασε το Σάββατο του πάρτι είπα φεύγοντας πως θ’ αργήσω λίγο. Πήγα
γιατρέ μου. Και πέρασα ζάχαρη. Αρτύθηκα κιόλας. Κατάλαβες; βοήθησέ με λίγο.
Έβαλα χέρι γιατρέ, χούφτωσα! Όχι τη μικρή φυσικά! Αυτή ήταν πριγκίπισσα!
Χορέψαμε μαζί, γελάσαμε, ανταλλάξαμε κλεφτές ματιές αλλά μέχρι εκεί. Με μιαν
άλλη ρουφοκαβλέτα έγινε το νταραβέρι. Ήταν αργά, είχαν φύγει σχεδόν οι
περισσότεροι και χορτασμένος και πλήρης αποφάσισα να την κάνω κι εγώ. Έρχεται
79_
ΛΕΥΤΈΡΗΣ ΚΡΗΤΙΚΌΣ

τότε η Αννέτα και μου λέει, μπορείς να με πας σπίτι μου γιατί φοβάμαι μόνη μου;
αμέ, λέω. Η Αννέτα ήταν μια τροφαντή καλοσχηματισμένη μπαλκονάτη κορμάρα
γιατρέ μου. Είχα ακούσει διάφορα γι’ αυτήν αλλά ξέρεις τους έφηβους. Το τόσο, το
κάναμε πόσο; αποχαιρετήσαμε και πήραμε δρόμο. Το σπίτι της ήταν στις παρυφές του
βουνού όπου παλιότερα λειτουργούσε ένα εργοστάσιο παραγωγής ασβέστη. Μάλιστα
η υψικάμινος είχε παραμείνει για πολλά χρόνια σημείο κατατεθέν. Ήταν τελείως
αντίθετα με το σπίτι μου αλλά τι με ένοιαζε; Στο δρόμο αρχίσαμε τις γνωστές
μαλακίες που λένε δύο έφηβοι ειδικά άμα έχουν πιει και κομμάτι. Κάποια στιγμή
ακούστηκαν αλυχτίσματα σκύλων και μέσα στο σκοτάδι ασυναίσθητα η Αννέτα μ’
αγκάλιασε από το φόβο της. Σε πειράζει να είμαστε αγκαλιά, φοβάμαι! Καθόλου,
κάνε δουλειά σου. Κι όπως έβαλα το χέρι μου κάτω από τη μασχάλη της έπεσα πάνω
σ’ ένα τούβλο στήθους. Κοκκίνισα αλλά μ’ έσωσε το σκοτάδι. Γρήγορα τραβήχτηκα
προς τα μετόπισθεν της μέσης της. Δεν πειράζει, Μ’ αρέσει καλύτερα εκεί που το
είχες. Είπε. Επαναπροσδιορισμός χωροθέτηση και τα δάχτυλα ανιχνευτές άγγιξαν εκ
νέου το ιερόν μέρος. Να μη στα πολυλογώ γιατρέ μου, το ένα έφερε το άλλο. Λίγο
πριν το σπίτι της χτιζόταν μια οικοδομή. Ήταν στα σοβαντίσματα. Επομένως μια
καλή κρυψώνα για μπαλαμούτι. Με παρέσυρε προς τα εκεί. Πλακωθήκαμε να
πιανόμαστε. Έπιασα βυζιά, και τι βυζιά! Με κάτι ρόγες κορόνες βασιλικές που
διέταζαν προστακτικά με τη στύση τους τη δική μου στύση. Κι ένα μουνί ζεστό σαν
ψίχα φρατζόλας που μόλις έπιασε ν’ αχνίζει καθώς της έφερες το μέσα έξω. Γιατρέ μα
την πίστη μου, αν δεν ήμουν τόσο μα τόσο μαλάκας κι αμαθής εκείνο το βράδυ θα
είχα ρίξει τον πρώτο πούτσο της ζωής μου! θεώρησα όμως βλακωδώς πως αρκούσε
που όργωσα με το χέρι μου τη μουνάρα της Αννέτας, που βύζαξα τις απίστευτες
θηλές της, που χόρτασα πασπάτεμα σε κάθε τρύπα της. Το χέρι μου είχε γεμίσει από
τα υγρά της. Ούτε ξέρω πόσες φορές τελείωσε. Πάντως από τα βογκητά της, που ήταν
σαν ν’ αλλάζεις ταχύτητες σε τριαξονικό φορτηγό, πρέπει να ήταν κάμποσες.
Εντάξει, μου τον έπαιξε λίγο, τι λίγο δηλαδή, κι έχυσα κι εγώ, αλλά άλλο να τον έχεις
χώσει κι άλλο …ξέρεις… τέλος πάντων αφού τελειώσαμε και ξεκαυλώσαμε πήραμε
το δρόμο της επιστροφής. Την άφησα σαν καλός ιππότης έξω από το σπίτι της κι
80_
ΤΟ ΟΡΟΠΈΔΙΟ ΎΨΟΣ ΤΩΝ ΜΥΡΜΗΓΚΙΏΝ

έπιασα την κατηφόρα για το δικό μου. Θα πρέπει να ήταν περίπου 2 τα ξημερώματα
όταν έφτασα σπίτι μου. Κάνω έτσι να βάλω το κλειδί ν’ ανοίξω τίποτα. Δεν γύρναγε,
σημάδι ότι από την πίσω μεριά είχε κλειδί. Βρε να πάρει και να σηκώσει! Χτυπώ
ελαφρά κι αφουγκράζομαι αντιδράσεις. Τζίφος. Τι να κάνω τώρα. Να βάλω τις φωνές;
ούτε κατά διάνοια. Θα ξεσήκωνα τον κόσμο που δεν μου χρώσταγε τίποτα και θ’
ανησυχούσα και τη μικρή μου αδελφή άνευ λόγου κι αιτίας. Ο παλιόγερος με είχε
κλειδώσει απ’ έξω! Έκανε και κρύο γαμώτο! Άρχισα να ψάχνω λύσεις. Στην αυλή
είχαμε μια μικρή αποθήκη που έβαζε ο γέρος τα εργαλεία της δουλειάς. Πήγα προς τα
εκεί. Άνοιξα το πορτάκι και μέσα στο σκοτάδι έψαξα να βρω μέρος να κάτσω να
ξαπλώσω και να ρημαδοκοιμηθώ. Σε λίγο άκουσα βήματα. Κοιτάω, η μάνα μου.
Κρατούσε δύο κουβέρτες κι ένα μαξιλάρι. Ήταν κλαμένη κι ανήσυχη. Δώσε τόπο στην
οργή αγόρι μου και μην του κάνεις τη χάρη να τσακωθείτε! Έχουμε που έχουμε γίνει
ρεζίλι στη γειτονιά τόσες φορές μην γίνουμε πάλι! Έπειτα είναι κι η μικρή. Με
ρωτούσε το πουλάκι μου όλη την ώρα για σένα. Ανησυχούσε που θα κοιμηθείς, γιατί ο
προκομμένος ο πατέρας σου απειλούσε θεούς και δαίμονες αν σε έμπαζα μέσα!
Τρόμαξα να την κοιμίσω! Έλα αγόρι μου, πάρε αυτά και ξάπλωσε εδώ κι αύριο έχει ο
Θεός! Γιατί όμως εξοργίστηκε τόσο μαζί σου; του είπες τίποτα; δεν του είχες πει ότι θα
πήγαινες σ’ αυτή τη γιορτή της συμμαθήτριάς σου; Μάνα! Ε μάνα! Πάψε! Όλα του τα
είχα πει και τίποτα κρυφό δεν έκανα! Αλλά είναι ένας μαλάκας αρχιδοκομμουνιστής!
Μου είπε ότι αυτή η γιορτή που θα πήγαινα, το πάρτι της Μίρκας, ήταν
ιμπεριαλιστική και καπιταλιστική μορφή αποβλάκωσης! Που να μη σώσει Θεέ μου!
γαμώ τα πολιτικά τα κομμουνιστικά του! Έβαλε μπρος η μάνα τα δικά της.
Όπως καταλαβαίνεις γιατρέ μου εκείνο το βράδυ την έβγαλα στην αποθήκη μαζί
με τα στραβοπίνελα, τα γυαλόχαρτα, τις ταβανόβουρτσες, κι όλα τα υπόλοιπα
τεντζερέδια του γέρου. Ξέρεις τι με πείραξε όμως περισσότερο απ’ όλα; όχι ο
αναγκαστικός εγκλεισμός μου στην αποθήκη, αλλά ο εκούσιος αποκλεισμός μου από
την διεκδίκηση του πηδήματος της Αννέτας. Εγώ έβαλα φραγμό στην ψωλή μου
απαγορεύοντάς της την είσοδο στα εισόδια της. Εγώ αρκέστηκα σε μια μαλακία
81_
ΛΕΥΤΈΡΗΣ ΚΡΗΤΙΚΌΣ

ταπεινώνοντας το πιο φυσικό πράγμα που λέγεται γενετήσια ορμή. Και δεν το έκανα
από κανένα σεβασμό. Ποσώς με ενδιέφερε. Από φόβο περιορίστηκα στο χούφτωμα.
Έπραξα δηλαδή όπως ο πατέρας μου. Μου απαγόρευσε να πάω σ’ ένα πάρτι όχι γιατί
ενδιαφερόταν να διδαχθώ στη ζωή μου να σέβομαι και να είμαι αξιοπρεπής απέναντι
σ’ όλους, αλλά από το φόβο του ότι πηγαίνοντας εκεί ενδεχομένως θ’ ανακάλυπτα ότι
δεν σκοτώνει ο ιμπεριαλισμός κι ούτε αποβλακώνει ο καπιταλισμός. Η στέρηση, οι
ανασφάλειες, η αμορφωσιά κι οι ανικανοποίητοι πόθοι είναι οι ένοχοι που
αποβλακώνουν τον άνθρωπο απογυμνώνοντάς τον από αισθήματα και καθιστώντας
τον υποχείριο του κάθε καραγκιόζη φασίστα! Η υποδούλωση του ανθρώπου είναι
έργο της αμάθειας, της μιζέριας και του ωχαδερφισμού κι ουχί του καπιταλισμού!
Τον μίσησες γι’ αυτό; ποιον, τον πατέρα μου; όχι βέβαια! Τον εαυτό μου μίσησα!
Ο Κριεζής έφυγε ξαλαφρωμένος από το ιατρείο. Εγώ αποβιβάστηκα στον Άγιο
Αντώνιο. Ένα κύμα επιβατών όρμησε προς τις κυλιόμενες σκάλες. Κάποιοι λίγοι
προτίμησαν τα παραδοσιακά σκαλιά. Περίμενα καρτερικά τελευταίος όπως κάθε
φορά. Ανέβηκα από τι κυλιόμενες. Σε τρία λεπτά θα ήμουν στο σπίτι. Την ίδια ώρα ο
Κριεζής επέστρεφε στο δικό του.
Πάρε το αυγό και κούρεφτο! Περίπτωση ο γιατρός. Κοίτα τη χοντρέλα που
κοντεύει να το λιώσει το παιδί έτσι που το κρατάει! Ντε και σώνει πρέπει να έχω
μισήσει κάποιον. Τώρα θα μου πεις μην κρίνεις εξ’ ιδίων τ’ αλλότρια. Σωστά. Όμως
αναρωτιέμαι αν του περνά από το μυαλό το ενδεχόμενο να του αραδιάζω ιστορίες
άλλων. Άλλος μαλάκας με βλέμμα τηγάνι μίσους, επειδή του βγήκε ο άλλος από stop.
Λες και δεν είμαστε ο ένας πάνω στον άλλον. Ή ακόμα και δικές μου ελαφρώς
παραλλαγμένες. Τι ελαφρώς δηλαδή, εξ ολοκλήρου. Γιατί το κάνω ρωτάς. Να σου πω.
Προσπαθώ να δώσω στον εαυτό μου μια δεύτερη ευκαιρία. Καθώς ανασκάπτω το
παρελθόν επεμβαίνω χαλκεύοντας τα ευρήματα. Πιο μικρή ταμπέλα δεν είχες να
βάλεις ρε δικηγόρε; με το μέγεθος πληρώνεσαι; Κοντολογίς ξαναζώ στιγμές όπως θα
ήθελα να έχουν υπάρξει. Έτσι διαδοχικά οι ανασκευασμένες εμπειρίες μου ελπίζω να
82_
ΤΟ ΟΡΟΠΈΔΙΟ ΎΨΟΣ ΤΩΝ ΜΥΡΜΗΓΚΙΏΝ

με οδηγήσουν εκεί που πιστεύω ότι θα έπρεπε να βρίσκομαι. Όλη τη ζημιά την
κάνουν τα περίπτερα. Σταματά ο κάθε ένας για να πάρει ότι θέλει και δημιουργείται
κομφούζιο.
Εδώ βέβαια υπάρχει η εξής δυσκολία. Εφ’ όσον το παρελθόν μου είναι βιωμένο
όπως το θυμάμαι πως θα καταφέρω ερχόμενος προς το παρόν να διαστρεβλώσω την
πραγματικότητα της προσωπικότητας που είμαι; μωρέ μπράβο ανατροφή! Μπροστά
στα μάτια της μάνας του και πέταξε το κουτάκι του αναψυκτικού χάμω! Κι η γαϊδάρα
αντί να του αστράψει μια, μόνο που δεν μας έχεσε κιόλας! Φέρ’ ειπείν αν αντί να
εισαχθώ στη Νομική σχολή είχα εισαχθεί στη Φιλοσοφική τι θα είχε γίνει; αν αντί να
υπηρετήσω στο πεζικό είχα υπηρετήσει στο ναυτικό; Επομένως το μόνο που μπορώ να
κάνω είναι να αποδεχτώ το παρελθόν και να φροντίσω να διασκεδάσω με τις
αναμνήσεις μου. Άλλος μαλάκας αυτός! Ούτε αλάρμ ούτε τίποτα κι άντε εσύ να
καταλάβεις ότι έχει σταματήσει μέχρι να ψωνίσει η κυρία του πορτοκάλια κι άλλα
εδώδιμα. Ωραία μαλακία είπα. Κουράστηκα πολύ άραγε να τη σκεφτώ; για στάσου
όμως. Εφ’ όσον θα παραποιώ την πραγματικότητα του παρελθόντος σημαίνει ότι
μπορώ στη φαντασία μου να βιώσω τελείως διαφορετικά τα πάντα. Άρα μπορώ όπως
θα έρχομαι προς το σήμερα να έχω γίνει ότι θέλω! Θα δίνω τη δική μου εκδοχή για το
πώς θα μπορούσε να έχει διαμορφωθεί ο κόσμος μου! πως έχει καταντήσει έτσι ο
κόσμος ρε παιδί μου! τόσο γαϊδούρια κι αναίσθητοι έχουμε γίνει; και θ’ αφήσω τον
παπάρα το γιατρό να συμπεράνει βασισμένος πάνω σε ψεύτικες αναμνήσεις,
κλεμμένες, αλλοιωμένες και πάει λέγοντας. Ε και λοιπόν; θα πεις. Δεν έχει λοιπόν
αλλά έχει ενδιαφέρον! Όπου καταλήξει ο ντόκτορ, αν καταλήξει, θ’ αποκαλύψει ίσως
ότι θα μπορούσα να είμαι κι όχι ότι πραγματικά είμαι. Ωραίο κωλαράκι! Και τι
χαριτωμένα που το κουνάει! Είναι κι αυτό το string που σε βάζει να φαντάζεσαι.
Μούρλια σου λέω! Επομένως θα μάθω τι είδους εμμονές κι ανομολόγητα πάθη θα με
κατέτρεχαν. Μετά θα κάνω σύγκριση με το τώρα. Δεν έχει σημασία συν και πλην.
Σημασία έχει να πετύχει το γκρέμισμα. Να γίνει η αποδόμηση. Να καταστραφούν οι
αναμνήσεις και στη θέση τους να ανεγερθούν άλλες, όχι απαραίτητα πιο όμορφες,
83_
ΛΕΥΤΈΡΗΣ ΚΡΗΤΙΚΌΣ

αρκεί να είναι συνταρακτικές. Γιατί; μα για να αποκτήσει ενδιαφέρον το μέλλον, κάνε
και λίγο δίαιτα ρε κακομοίρη! Έχει χαθεί η ψωλή σου μέσα στα πάχη!
Ο Κριεζής μονολογούσε στο γυρισμό για το σπίτι του. Το σύνηθες στριμωξίδι
αυτοκινήτων ευνοούσε την απρόσκοπτη γυροσκοπική ματιά του. Και σαν καλός
παρατηρητής κατέγραφε τα πάντα δίχως να χάνει βηματισμό από τον γοργό λογισμό
του. Έτερον εκάτερον. Έφτασε χαλαρός κι αποφορτισμένος σπίτι του. Τριγύρω
μονοκατοικίες και κάμποσα διώροφα και τριώροφα κτίρια. Λιγοστές οι πολυκατοικίες.
Όσο ανεβαίνει κανείς βόρεια μικραίνει ο συντελεστής δόμησης κι αυξάνεται το
πράσινο. Εξ ου κι οι λιγοστές πολυκατοικίες. Για να χωράνε λιγότεροι άνθρωποι.
Επειδή χρειάζονται άπλα για να χαίρονται τα πολλά λεφτά τους.
Καινούργια πολυκατοικία χτίζεται. Στη βιομηχανική ζώνη ονείρων. Ένα κεραμίδι
πάνω από το κεφάλι να στεγάσει τα όνειρα. Χωματουργικές εργασίες πρώτα. Το
τρυπάνι ασελγεί πάνω στη γη θεμελιώνοντας βάσεις για κεραμίδια υποσχέσεων.
Είστε ηλίθιες οι γυναίκες. Περιμένεις τώρα να αναρωτηθώ γιατί, ώστε να αμολήσεις
τα σκυλιά της προκρούστειας σκέψης σου; μόλις το έκανες!
Μετά θα γίνει το καλούπωμα. Χοντροκομμένες τάβλες θα στριμωχθούν οριζόντια
κάθετα και πλαγίως ωσότου ευθυγραμμιστούν τα όρια ευθύνης των θεμελίων και
σημαδευτούν για να χυθεί ορμητικά πολύ σκυρόδεμα εντός τους. Τόνοι μπετόν.
Όροφο τον όροφο η ίδια διαδικασία. Όσο κρατούν οι διαπραγματεύσεις μετά τα
αρραβωνιάσματα, βαστά και το κτίσιμο. Να γνωριστούν τα παιδιά καλύτερα. Έτσι δεν
έλεγαν παλιά; τώρα εννοούν να πηδηχτούν τα παιδιά περισσότερο πότε στο σπίτι του
ενός και πότε στης άλλης. Να τραβηχτείς όμως, δεν θέλω να τελειώσεις στο στόμα
μου! Άσε με να σε χύσω στη μούρη τότε! Μην περιμένεις να σε γλύψω! Έλα βρε
μωράκι μου κάντο!
Βλαμμένες! Για έναν πούτσο με παπά και με κουμπάρο απομακρύνεστε από το
νόημα της ζωής!
84_
ΤΟ ΟΡΟΠΈΔΙΟ ΎΨΟΣ ΤΩΝ ΜΥΡΜΗΓΚΙΏΝ

θα πάρουμε δάνειο σου λέω! Θα μας βοηθήσει κι ο μπαμπάς με τις δόσεις! έχουμε
και τις δουλειές μας άλλωστε! Νέοι άνθρωποι είμαστε! Η μάνα μου το πούλησε εκείνο
το χωράφι στο χωριό. Θα μου τα δώσει τα λεφτά αλλά μη σου ξεφύγει τίποτα και το
μάθει ο αδερφός μου! Ο ένας μισθός θα πηγαίνει στο δάνειο όλος! Το αυτοκίνητο δεν
θα το αλλάξεις; μα δεν βγαίνουμε! Θα βγούμε! Τώρα θα ζοριστούμε που είμαστε νέοι!
Κι όταν μείνεις έγκυος; η μάνα μου! Η δική μου η μάνα θες να πεις! Εξαρτάται τι θα
είναι το παιδί. Αν είναι κορίτσι η δική σου. Αν είναι αγόρι δεν το συζητάω.
Μετά αρχίζουν τα χτισίματα. Τούβλα και σοβαντίσματα. Να δούμε τα σχέδια,
θέλω πάσο από γρανίτη στη κουζίνα. Και μια μικρή δεύτερη τουαλέτα επίσης. Τα
πλακάκια στο μπάνιο είναι στην τιμή ή είναι έξτρα; Δεν θέλω δεύτερο παράθυρο στο
σαλόνι, μια μεγάλη μπαλκονόπορτα αρκεί! Και το τζάκι; που θα μπει το τζάκι; τι να
το κάνουμε το τζάκι; σε παρακαλώ! Διαμέρισμα χωρίς τζάκι είναι αδιανόητο!
Μετά μπαίνουν οι μπογιατζήδες. Δεν μ’ αρέσουν τα χρώματα, πες τους κάτι σαν
άντρας που είσαι! Ηλεκτρολόγοι, υδραυλικοί, πατωματζήδες. Το είδες το πλακάκι;
Είναι ίδιο με εκείνο που έχουν στο σίριαλ! Το φωτιστικό θα πάει στη γωνία πλάι στο
παράθυρο. Πες τους να βάλουν πολλές πρίζες. Και για τηλεόραση. Στο κάθε δωμάτιο
μία. Για τα είδη υγιεινής πότε θα πάμε; δεν με παρατάς λέω εγώ; καλά θα πάω με τη
μάνα μου τότε! Στο καλό!
Καλορίζικο, να ζήσετε!
Αλαφρόμυαλες γυναίκες! ένα τριάρι χωράει όλα σας τα όνειρα. Σε τεσσάρι
αισθάνεστε κυρίες. Από εκεί και πάνω είστε έτοιμες να ξεπεράσετε τη Σταχτοπούτα
και να ζήσετε με μυαλό γοβάκι των επίπλαστων επιθυμιών σας. Αλλά και
βουτυρομπεμπέδες άντρες. Μπροστά στη θέα ενός σιδερωμένου σώβρακου πιστεύετε
πως αντικρίζετε ένα από τα θαύματα του κόσμου. Ένα ισχνό βρακάκι πέριξ μιας
καλοσχηματισμένης κωλοτρυπίδας αρκεί για να σας σύρει στο χείλος της αβύσσου
της υπερβολής. Με μανάδες στερημένες να σας έχουν αναθρέψει προαλείφεστε για
85_
ΛΕΥΤΈΡΗΣ ΚΡΗΤΙΚΌΣ

υπερασπιστές των ιερών και των οσίων της φυλής. Τη γυναίκα μας δεν την παίρνουμε
από πίσω. Γι’ αυτό υπάρχουν οι εισαγόμενες πουτάνες.
Τελείωσες; προς το παρόν, γιατί ρωτάς; για να σκουπιστώ. Σα δε ντρέπεσαι! Μπα,
όση ώρα τον έπαιζες γράφοντας ήταν καλά; άσε που τελείωσες ως συνήθως πρόωρα!
δε με παρατάς λέω εγώ; έτσι γουστάρω και τον παίζω και γράφω μαλακίες,
λογαριασμό θα σου δώσω; Θα έπρεπε. Θέλω μια φορά να μοιραστώ μια μαλακία μαζί
σου. Δεν θα είναι πρώτη φορά. Εγώ δεν θέλω. Δεν με ενδιαφέρει. Άλλες φορές
παρακαλάς. Τώρα παρακαλάω εγώ. Μόνο να μην τελειώσεις πάνω μου γιατί το
πουκάμισό μου είναι μεταξωτό. Δε νομίζεις ότι το παρακάνεις; γιατί; επειδή θέλω να
σχολιάσω ότι έγραψες; Ωραία λοιπόν, σ’ ακούω! Επιτέλους! Αν κατάλαβα καλά, που
κατάλαβα, σ’ αυτό σου το κείμενο περιγράφεις πως θα ήμασταν παντρεμένοι. Όχι
απαραίτητα. Δεν καταλήγουν όλες οι σχέσεις παντρεμένων σ’ αυτό το σημείο.
Σίγουρα. Υπάρχουν και χειρότερα. Εννοούσα πως υπάρχουν και καλύτερα. Δείξε μου.
Από τον κύκλο μας. Δεν μπορώ να σκεφτώ τώρα. Γιατί, η θεωρία της σχετικότητας
είναι το υπό σκέψη ζητούμενο; ο Γιάννης κι η Βάσω. Προχώρα. Τι προχώρα, δεν είναι
ταιριαστό ζευγάρι; στην πλήξη σίγουρα. Μαζί βαριούνται, μαζί δουλεύουν, μαζί
γκρινιάζουν, μαζί έχουν και τους γονείς τους. Όλα μαζί τα κάνουν. Είναι αγαπημένοι.
Όχι. Απλώς δεν έχουν χρόνο για να τσακώνονται. Έχουν δύο παιδιά. Ο ένας
ασχολείται με το ένα και τις εξωσχολικές του δραστηριότητες κι ο άλλος με το άλλο.
Συναντιούνται τυχαία το βράδυ στο κρεβάτι τους. Που χρόνος για καυγάδες και
γκρίνιες. Η Πόπη κι ο Σταύρος. Τώρα μάλιστα. Τι εννοείς; εγώ τίποτα, όπως κι αυτοί
όμως. Μια χαρά ζευγάρι είναι, ακόμα περπατάνε πιασμένοι χέρι-χέρι. Είναι που
μεγάλωσαν, στραβώθηκαν και κρατιούνται να μην πέσουν. Τώρα εσύ είσαι που τα
χέζεις και τα γελοιοποιείς όλα. Με κόλλησες. Ναι εγώ φταίω τώρα. Δεν είπα αυτό.
Τέλος πάντων. Είδες που δεν βγαίνει άκρη. Σκασίλα μου. Εμένα να δεις. Έχεις δίκιο.
Ανακωχή είναι αυτό ή παραδοχή της ήττας σου; όπως θέλεις το ερμηνεύεις, εγώ για
τα ευτυχισμένα ζευγάρια μιλάω, δεν υπάρχουν. Αυτό λέγεται υπέρβαση. Ποιο; να
παραδεχτείς πως έσφαλλες! Αυτό έκανα; ναι! Είναι που μου σηκώθηκε πάλι, γύρνα,
86_
ΤΟ ΟΡΟΠΈΔΙΟ ΎΨΟΣ ΤΩΝ ΜΥΡΜΗΓΚΙΏΝ

θέλω να βλέπω την πλάτη σου. Κατάλαβα. Τι κατάλαβες; ντράπηκες και δεν θέλεις
να σε βλέπω. Όχι. Θέλω να σε πάρω από πίσω και να νομίζω πως είσαι το τσουλάκι
απέναντι. Είσαι σιχαμένος. Είμαι. Και νομίζεις ότι θα κάτσω να με πηδήξεις; Δεν σου
ζητάω να κάτσεις, απλώσου λίγο κι άνοιξε τα πόδια σου. Είσαι γελοίος. Είσαι ηλίθιος.
Είσαι μαλάκας. Με κολακεύεις. Είσαι τελείως αναίσθητος. Μα όχι, κοίτα πόσο έχω
ερεθιστεί! Δεν θέλω! Είδες λοιπόν που έχω δίκιο να θέλω να σε πάρω από πίσω;
Μοναξιά. Είναι ένα πρόβλημα. Εκτός κι αν είναι επιλογή. Από την άλλη δεν είμαι
σίγουρος. Μήπως κι οι φερόμενες επιλογές είναι απλώς αναπόφευκτες; Δεν ξέρω,
ούτε και θέλω να μάθω. Κι όποιος γνωρίζει ας κρατήσει το μυστικό για τον εαυτό του.
Να σου πω ένα μυστικό; όχι. Γιατί; δεν θέλω να ξέρω μυστικά! Δεν είσαι περίεργη;
ούτε! Άλλα έλεγες κάποτε! Ήταν τότε που εσύ δεν έλεγες τίποτα. Αν δεν μ’ αφήσεις
να στο πω θα το γράψω. Τυπωθήτω. Αυτή είναι η τελευταία σου κουβέντα; Ναι!
Ωραία λοιπόν, θα γράψω ένα μυθιστόρημα για το μυστικό μου και το κρίμα στο λαιμό
σου. Δηλαδή ή εγώ ή όλος ο κόσμος; ναι! Μεγάλη μου τιμή! Εγώ το γυναικάκι μου το
έχω πάνω από την ταράτσα του σύμπαντος! Χριστέ μου αγένεια! Πόσες φορές πρέπει
να σου πω ότι με ενοχλεί να με αποκαλείς έτσι! Εντάξει. Άκου γυναικάκι! Θα
προτιμούσες κάτι άλλο; θα προτιμούσα να μην παριστάνεις τον χαζό! Μα εσύ ηλίθιο
με ανεβάζεις και μαλάκα με κατεβάζεις! Μην αλλάζεις κουβέντα! Στο θέμα μου
είμαι, εσύ είσαι αλλού! Δεν ξέρεις τι σου γίνεται! Ορίστε, τι σου έλεγα; ήθελα να
ήξερα που βρίσκεις την όρεξη! Εκεί που εσύ την παραπετάς! Είμαι ζωντανός
άνθρωπος εγώ, έχω ενδιαφέροντα, από το τίποτα φτιάχνω το κάτι κι από εκεί γίνομαι
ορχήστρα και συναρπάζω τα πλήθη! Η κατάστασή σου είναι σοβαρή τελικά!
Μεγαλώνοντας ενηλικιώνεται η αυθάδειά σου κι ο εγωισμός σου γίνεται περισσότερο
σπυριάρης! Μ’ αρέσει αυτό! Καλό! Κοντά μου, ακόμα κι οι αφορισμοί σου θεωρούνται
καλλιτεχνικό γεγονός! Το βιολί σου εσύ! Μη μιλάς άλλο! Μου ήρθε έμπνευση! Πάλι;
μήπως έχεις πυρετό και μπερδεύεσαι;
87_
ΛΕΥΤΈΡΗΣ ΚΡΗΤΙΚΌΣ

Ξημερώνει κάπου. Αραχνοΰφαντος μοιάζει ο αυγερινός ουράνιος θόλος.
Εύθραυστος στα καλπάζοντα κύματα του πρώιμου φωτός. Που είμαι; σε κάποιο νησί.
Σε κάμπινγκ. Μεγάλη παρέα. Μεσήλικη, αν και μαύρα και πυκνά όλων τα μαλλιά.
Περνάμε δήθεν καλά. Τεχνητές εκρήξεις στις σχέσεις σηματοδοτούν το δικό μας
μεγάλωμα. Ορατός ο επαγγελματικός προσανατολισμός μα αόρατο κι αβέβαιο το
μέλλον. Μεταξύ αθωότητας και ενηλικίωσης μοιάζει να παραμονεύει το συμφέρον να
αμαυρώνει το δικαίωμα στο λάθος κι επομένως και στη συγνώμη. Άγουρα ακόμα τα
συναισθήματα, ο έρωτας πλέει καλοτάξιδος μα στη θάλασσα ενίοτε βρίσκονται να
κολυμπούν και ναυαγοί. Πώς να αρνηθείς να ρίξεις μια ματιά στο αντίθετα
πλεούμενο μπουκάλι τους; έτσι κι αυτή η άγνωστη ξανθιά οπτασία. Φάνηκε σαν
ναυαγός κι άρχισε κύκλους γύρω από τον χώρο μου. Ώσπου με πλεύρισε κανονικά.
Πάνω που πήγα να πετάξω τα σχοινιά της πρόσδεσης εμφανίστηκε ένα ντόπερμαν
φύλακας της κατασκήνωσης να γρυλίζει, απειλώντας μας. Δεν μίλησα. Δεν μίλησε.
Απομακρυνθήκαμε αντίθετα μέσα στο σκοτάδι. Το ντόπερμαν έμεινε εκεί να φυλά το
επίμαχο σημείο των επικίνδυνων υφάλων. Δεν την ξαναείδα. Δε με ξαναείδε. Χάθηκε
και το ντόπερμαν.
Την ξέρω; ποια; την ξανθιά της ιστορίας σου! Όχι. Ωραία γκόμενα. Ήταν; ναι, όχι
καυλιάρα σαν εσένα, αλλά Αμαζόνα ωραία. Πενθεσίλεια. Είχε σχιστά γαλάζια μάτια,
κορμί σαν φιλντισένιο τόξο, και νιότη λαμπερή και γάργαρη. Κι εγώ που ήμουνα;
κοιμόσουν. Βρωμιάρη! Γιατί παρακαλώ; λιγούρη! Λέγε ότι θες! Εγώ φταίω που δεν σ’
άφησα γι’ αυτήν! Ναι, σιγά μη σε πρόσεχε! Υπήρξα ωραίος μην ξεχνιόμαστε!
Τρομάρα σου! Άλλα έλεγες τότε στις φίλες σου! Ήμουν μικρή κι άπειρη! Ναι ξέρω, γι’
αυτό λύσσαγες άμα μου κωλοτριβότανε καμιά από δαύτες! Έχω κάνει λάθη όπως
όλος ο κόσμος. Καλό είναι ενίοτε να κάνεις και τουμπεκί. Να σου πω τώρα καμία
κουβέντα ή να περιμένω τις ειδήσεις; αλλάζω θέμα να σε βγάλω από τη δύσκολη
θέση.
Κλείνω τα μάτια, σκέφτομαι, θυμάμαι. Άλλο καλοκαίρι. Κάπου. Τέσσερις
φιγούρες. Δύο ζευγάρια. Ο ένας πρέπει να είμαι εγώ. Νύχτα με κουνούπια βατήρες
88_
ΤΟ ΟΡΟΠΈΔΙΟ ΎΨΟΣ ΤΩΝ ΜΥΡΜΗΓΚΙΏΝ

θυμού αλλά και νευρικού γέλιου. Σβήνουν τα φώτα. Οι τέσσερις παίζουν χαρτιά στο
φως της τρέλας και της επιθυμίας τους. Γελάνε. Πίνουν. Μεθάνε. Φτιάχνονται για
έρωτα. Λογαριάζουν όμως χωρίς τον Ξένιο Δία του απρόοπτου και των εκπλήξεων.
Μια πορδή ξεδιάντροπα διαχύθηκε στην ατμόσφαιρα. Κοκκινίζει στο σκοτάδι ο
υπαίτιος μα γρήγορα σκάει χαμόγελο στων υπολοίπων το βλέμμα άλλοθι. Δεύτερη
πορδή. Σιωπή. Adagio από χαρούμενα γελάκια. Τρίτη και τέταρτη κι εγένετο χάος
πορδών. Molto vivace ρυθμών γέλωτα κι έχουν, έχουμε, σκάσει στα γέλια
παιανίζοντας με τις διαδοχικές πορδές την ετυμηγορία. Καρέ του άσσου κι οι τέσσερις.
Καρέ της ευτυχίας.
Το θυμάμαι αυτό. Στη Λευκάδα ήταν. Εσύ ήσουν που την είχες αμολήσει πρώτος.
Μη με διακόπτεις, δεν τελείωσα.
Ανοίγω τα μάτια. Εγώ ήμουν. Γελάω ακόμα. Είμαι στο σήμερα μα ακόμα μυρίζω
τις πορδές. Κλείνω τα μάτια και πάλι. Είμαι αλλού. Στη συνοικία των θεών. Νύχτα.
Πλατεία Ραγκαβή. Jazz μουσικές σε σολ του έρωτα κλίμακες. Παρέα με μια γυναίκα
που ντρεπόταν για τη στύση της. Φεύγουμε στο σκοτάδι των ήχων. Σιωπή. Πίσω από
το ιερό του Αγίου Νικολάου σταματάμε. Αφουγκραζόμαστε τον πόθο του ενός για τον
άλλο. Συμφωνούμε. Χανόμαστε ο ένας μέσα στον άλλο. Η μουσική από το κλαμπ
κρατά το ίσο στη στάση μας βοηθώντας μας να ισορροπήσουμε παλλόμενοι.
Ευλογημένος τόπος. Ευλογημένο γαμήσι. Ακόμα ιδρώνω. Ακόμα τελειώνω. Έφυγα.
Κι αυτό το θυμάμαι. Κοριτσάκι ήμουν. Διαφθορέα. Ακόλαστε. Ακόμα ντρέπομαι.
Εγώ άλλα θυμάμαι.
Γυρνάω πίσω στο σήμερα. Αποχυμωτής αναμνήσεων εν δράσει. Στύβομαι και
φεύγω πάλι. Βότκα με πορτοκάλι όμως. Σε μια πλατεία με λίμνη κεφαλάρι ευχών
νεαρών ζευγαριών. Δουλεύω στο μπαρ μιας καφετέριας τα πρωινά. Ξενέρωτη
δραστηριότητα για μια καθαυτή βραδινή περιπολία. Μαθαίνω τον καφέ να τον πίνω
σκέτο, από ντροπή να ζητήσω ζάχαρη. Ανακαλύπτω γεύσεις άγνωστες όπως η βότκα
πορτοκάλι και τα ακριβά ουίσκι. Γνωρίζω από κοντά τη θλίψη ευκατάστατων
89_
ΛΕΥΤΈΡΗΣ ΚΡΗΤΙΚΌΣ

αλκοολικών που κρύβονται πίσω από τα λεφτά τους αναζητώντας παρέα στη
μοναξιά τους. Βλέπω δεσποινίδες να συνοδεύουν παππούδες κι αργότερα μαθαίνω
πως είναι πουτάνες πολυτελείας. Δυστυχισμένοι γέροι. Έρπουν πάνω σε γυμνά νεαρά
κορμιά κοριτσιών γυρεύοντας το ελιξίριο της νεότητας. Τους αφήνει άραγε ο
προστάτης να χύσουν αξιοπρεπώς;
Σιχάθηκα τη θλίψη των γηρατειών από τότε.
90_
ΤΟ ΟΡΟΠΈΔΙΟ ΎΨΟΣ ΤΩΝ ΜΥΡΜΗΓΚΙΏΝ

6.
ΑΦΟΎΤΗΣ ΉΛΙΟΣ ΑΠΌ ΤΟ ΠΡΩΊ ΣΉΜΕΡΑ. ΜΠΑΙΝΟΒΓΑΊΝΕΙ ΑΠΌ ΤΙΣ ΧΑΡΑΜΆΔΕΣ ΤΩΝ κλειστών
παραθύρων πηγαινοφέρνοντας λάμψη. Αναβρασμός επισκεπτών στους
ορόφους της μουχλιασμένης πολυκατοικίας. Δραστήρια άτομα που αναζητούν
εργασία πίσω από τηλεφωνικές συσκευές όπου με ευελιξία κι αυτοπεποίθηση
προσφέρουν αστρολογικές λύσεις σε λογικά ζητήματα. Καλές αποδοχές αναλόγως
προσόντων. Ευχάριστο περιβάλλον. Στα ποντίκια, τις κατσαρίδες και τη μούχλα έχει
απαγορευθεί η είσοδος. Με διαρκή εκπαίδευση μαθαίνεις αργότερα να τα εξοντώνεις
αφ’ εαυτού για παν ενδεχόμενον. Με την ίδια λογική, αυτήν της διαρκούς
εκπαίδευσης, γίνεται κι η κατήχηση των προσήλυτων στον από κάτω όροφο. Ακούω,
καθώς κατεβαίνω από τις σκάλες, ότι ο Υιός και Λόγος του Θεού κατά την
ενανθρώπησή Του προσέλαβε μεταπτωτική ανθρώπινη φύση με όλες τις αδυναμίες
της. Da Vinci code. Συνεχίζω την κάθοδο. Η Ντία, η χαρισματική μέντιουμ και
χαρτορίχτρα κι αστρολόγος από την Ανατολή, που με έχει συμπαθήσει μου συστήνει
να αποφύγω τις κινήσεις για ένα διάστημα. Όσο είναι ο Ήλιος, ο Ερμής κι ο Κρόνος
στον Καρκίνο. Γενικώς να προσέχω. Εξ ου και κατεβαίνω με τα πόδια της λέω. Και
συνεχίζει ν’ απολαμβάνει το τσιγαράκι της. Στο καλό ομορφόπαιδο, με κατευοδώνει
αναστενάζοντας. Είναι θεόστραβη, άλλωστε στη δουλειά της δεν απαιτείται όραση
αλλά ενόραση. Ισόγειο με την ευχή της παραμάσχαλα να λειτουργεί σαν φωτάκι
νυκτός στον κατασκότεινο χώρο. Κλείνετε την πόρτα όταν εισέρχεστε ή εξέρχεστε.
Συμμορφώνομαι όπως πάντα. Βγαίνω στην έρημη στοά των ανωνύμων εταιρειών και
περπατώ προς την Αιόλου. Στρίβω αφήνοντας πίσω την Ακρόπολη και κατευθύνομαι
προς την ακάλυπτη θέα της Αχαρνικής οδού και των ταφών. Οι γνωστοί άγνωστοι
έχουν ήδη πάρει θέση στα πόστα τους. Ο dealer που καπνίζει τάχα μου αδιάφορος, ο
Φ
91_
ΛΕΥΤΈΡΗΣ ΚΡΗΤΙΚΌΣ

πρώτος Αφρικανός έμπορος που έχει ήδη απλώσει τα συμπράγκαλά του, τα σκυλιά, ο
λαχειοπώλης με ολόκληρο το επτά, μια πουτάνα που έφυγε από την πλατεία
Θεάτρου κι ήρθε για να φάει αμέριμνη ένα σάντουιτς, ο γνωστός μπάτσος με
πολιτικά που παριστάνει τον κουλουρά, ένα πρεζόνι που περιμένει το καμπανάκι να
ξεκινήσει η συνεδρίαση. Φυσάει κάμποσο κι η αυτοσχέδια κουβέρτα από χαρτόνι
ξεστρώνεται δημιουργώντας εκνευρισμό σ’ έναν άστεγο. Μια μπουκάλα φτηνό κρασί
ανεβοκατεβαίνει στα χείλη του παρηγορώντας τον. Ο αέρας στροβιλίζεται κατά
τόπους ξεσηκώνοντας ελαφριά αντικείμενα όπως χαρτιά, αποτσίγαρα, σελίδες από
αθλητικές εφημερίδες, αποκόμματα καρτοκινητής τηλεφωνίας, σκουπίδια γενικώς.
Στρέφω τη ματιά μου στον περιφραγμένο χώρο της ανασκαφής προσπαθώντας να
διακρίνω στο ημίφως ανάλογες περιδινήσεις. Τίποτα. Οι νεκροί με τους νεκρούς κι οι
ζωντανοί με τα σκουπίδια τους. Μπαίνω στη Γεωργίου Σταύρου κι ακούω το
καμπανάκι του dealer που σηματοδοτεί την έναρξη διαπραγμάτευσης των
ρευστοποιήσιμων ουσιών. Χρηματιστήριο εμπορευμάτων με option μιας άλλης ζωής.
Είμαι ήδη στη Σταδίου κι η διαδρομή προς το Σύνταγμα είναι συντεταγμένη. Περπατώ
μηχανικά όπως άλλοι αναπνέουν. Ξέρω τι θέλω, αλλά δεν γνωρίζω ακόμα εξ
ονόματος ποίου επιθυμώ. Δεν αναρωτιέμαι, τουλάχιστον όσο κάτι συμβαίνει με τους
πλανήτες στον καρκίνο. Στο κατάστημα ηλεκτρικών συσκευών η τεράστια plasma
οθόνη αναμετριέται με τους περαστικούς. Ένα μπράντεφερ τακτικής όπου σημασία
δεν έχει η δύναμη αλλά η πειθώ. Ε ψιτ! Σε σένα μιλάω! Μην κάνεις ότι δεν με βλέπεις.
Δεν μπορείς να ξεφύγεις, δεν είναι στο χέρι σου, είσαι δικός μας, είσαι όπως κι οι
υπόλοιποι, ένας μέσα στην ανωνυμία των πολλών. Ότι και να κάνεις χαμένος είσαι.
Πουθενά δεν μπορείς να πας, δεν υπάρχει διέξοδος διαφυγής. Όσο μια οθόνη
μεγεθύνει την παρουσία μας τόσο σμικρύνεται η δική σου. Όσο να τελειώσει το
λογύδριο πλύσης νοημάτων έχω φτάσει στο άγαλμα του Κολοκοτρώνη. Τα σκυλιά
που παίζουν, το ένα που κατουράει, εγώ που θέλω να κάνω το ίδιο, ο άστεγος που
κοιμάται στο παγκάκι, ένας τύπος που καθισμένος στο άλλο παγκάκι μιλάει στο
τηλέφωνο. Σώβρακο, φερμουάρ, έφυγα. Ο καθένας τη δουλειά του κι όλοι απόμακροι.
Σκυθρωπές φιγούρες, βιαστικά πατήματα, μία κατεύθυνση. Ένα κλουβί με κάγκελα
92_
ΤΟ ΟΡΟΠΈΔΙΟ ΎΨΟΣ ΤΩΝ ΜΥΡΜΗΓΚΙΏΝ

τηλεόρασης. Τρέχω να μπω στο μετρό. Υπογείως αισθάνομαι καλύτερα. Φοράω τα
γυαλιά που μου εξασφαλίζει ένα εισιτήριο και βλέπω όλο το παιχνίδι ζωντανό από
μια θέση ορθίων στο συρμό με κατεύθυνση το γήπεδο. Ο χαρακτηριστικός ήχος
επικύρωσης του εισιτηρίου. Σαν να γαζώνει φερμουάρ μια ραπτομηχανή. Φερμουάρ
για παντελόνια εργασίας. Κάτι τουρίστες μ’ ένα χάρτη παραμάσχαλα αναζητούν τη
στάση που βγάζει Πλάκα. Με δύο αγίους στα άκρα του το μετρό αποπειράται να
ξορκίσει χιλιάδων ετών ιστορία. This way please, Acropolis station. Ορμάω στις
κυλιόμενες σκάλες και χάνομαι.
Ξέρεις τι μ’ ενοχλεί; Πες. Παλιά οι μάστορες τραγουδούσαν ενώ εργάζονταν. Τώρα
μόνο βρίζουν. Παγκοσμιοποίηση. Όχι, χάθηκαν οι μάστορες κι έμειναν οι ατάλαντοι
αντιπαρόχοι εργασίας.
Κοίταξε αυτή την φωτογραφία. Και; τι βλέπεις; Ένα ζευγάρι σπασμένα γυαλιά.
Είναι ενός Αμερικανού στρατιώτη που σκοτώθηκε στη Βαγδάτη. Σκορδοκαΐλα μου.
Προσπάθησε να δεις έξω από την φωτογραφία. Το έκανα. Δεν βλέπεις κάτι άλλο;
Βλέπω. Ένα βραβείο για τον φωτογράφο. Μια σημαία και μια σύνταξη στη γυναίκα
του φαντάρου. Ένα παράσημο μίσους στα παιδιά του. Ένα φέρετρο για τον ίδιο. Μια
εικόνα χίλιες λέξεις. Όχι. Ένας θάνατος, χιλιάδες δικαιολογίες.
Οι μαζικές απαγωγές Πακιστανών και τα όσα ασυνήθιστα περιγράφηκαν και
καταγγέλθηκαν, για παράνομες ανακρίσεις και μετακινήσεις με δεμένα μάτια, λίγο
μετά τις βομβιστικές επιθέσεις, το καλοκαίρι του 2005, στο Λονδίνο, συνέβησαν. Η
πολύμηνη έρευνα, που διεξήγαγε η Εισαγγελία Πρωτοδικών, κατέληξε σε πολυσέλιδο
πόρισμα, στο οποίο πιστοποιούνται οι απαγωγές, παραμένουν, όμως, άγνωστοι οι
δράστες, ενώ η αόριστη αναφορά ότι έγιναν «από φορείς κρατικών υπηρεσιών»
αφήνει πολλά περιθώρια ερμηνείας. Ήδη, ασκήθηκε ποινική δίωξη για αρπαγή κατά
συναυτουργία και κατά συρροή, σε βαθμό κακουργήματος.
Έχεις κάνει διπλοσάγονο το ξέρεις; Και λοιπόν; το στομάχι σου έχει καταντήσει
τραπεζάκι για το ποτό σου. Ναι. Είσαι σαν μεγάλος κεφτές. Έστω. Αναρωτιέμαι τι σου
93_
ΛΕΥΤΈΡΗΣ ΚΡΗΤΙΚΌΣ

βρίσκω. Να σου πω εγώ; Μαλακία θα πεις! Είμαι έξυπνος! Υπάρχουν και εξυπνότεροι
και περισσότερο όμορφοι! Έχω ενδιαφέροντα. Καλά κάνεις. Είμαι συγγραφέας.
Χέστηκε η φοράδα στ’ αλώνι! Έχω δικό μου σπίτι. Σε ξενέρωτη πολυκατοικία χωρίς
κήπο. Βγάζω λεφτά. Κι εγώ. Ξέρω που είναι το σημείο G σου. Και που το ξέρεις,
στράφι πάει η γνώση! Τι θες να πεις, δεν σε πηδάω ωραία; δε σε κάνω να λιγώνεσαι;
δεν εκλιπαρείς να μην σταματήσω; δεν τελειώνεις πάντα πρώτη; δεν ξεχνώ να χύσω;
Τελικά έχεις χιούμορ! Αυτός είναι ο λόγος που είμαι μαζί σου τόσα χρόνια….
Είμαστε κοντά είκοσι πέντε χρόνια μαζί. Είμαστε. Καλύτερα έτσι τελικά. Πως
δηλαδή; Ανύπαντροι. Ούτε παιδιά, ούτε σκυλιά. Ναι. Ώρες - ώρες σκέφτομαι μήπως
κάναμε μαλακία. Μπα όχι. Πως είσαι τόσο σίγουρος; δεν είμαι! Μα τι λες τώρα; Ότι
μου κατέβει. Τότε να μην απαντάς. Δεν γίνεται. Να γίνει. Ρωτάς, απαντώ. Δράση,
αντίδραση. Δεν μου χρειάζεται. Τι μας κράτησε τότε μαζί; Η ανοχή μου! Έλα που δεν
σ’ άρεσα τώρα! Είσαι βλάξ! Περσινά ξινά σταφύλια! Όταν λέω ανοχή εννοώ πως δεν
με ενδιέφεραν τα σαλιαρίσματά σου γιατί δεν είχα σκοπό να σε παντρευτώ! Και γιατί
δεν με χώριζες στη πορεία; γιατί ανακάλυψα πως δεν ήθελα γενικώς να παντρευτώ!
Δικαιολογίες! Με σένα είχα ότι ήθελα. Δεν ήθελα να γίνω μάνα. Είστε προβληματικοί
οι άντρες. Ελαττωματικοί πιο σωστά. Άσε που κυκλοφορείτε δίχως εγγύηση καμία.
Αλίμονο σ’ αυτές που σας παντρεύονται. Γεννάνε τα παιδιά σας και μετά πιάνουν
στα κομμωτήρια να λύσουν το αδιέξοδο άγχος του μεγαλώματός τους. Έτσι είναι η
ζωή! Η δική σας μπορεί, η δική μου όχι!
Σου έχω πει πόσο μ’ αρέσεις; μην αρχίζεις πάλι! Μα θέλω να σου πω κάτι! Φτάνει
να μην είναι καμία από τις χυδαίες εκφράσεις που χρησιμοποιείς! Μα όχι, έχω ένα
πρόβλημα, δεν είμαι καλά! τι έπαθες; δεν ξέρω ακριβώς. Εντάξει άσε τις λεπτομέρειες
τότε. Να, πώς να στο πω… Προηγουμένως που σηκώθηκες όρθια. Τι έγινε; η φούστα
σου. Τι έχει η φούστα μου; έχει ένα άνοιγμα μπροστά. Το ξέρω. Όπως σηκώθηκες
λοιπόν, φάνηκε λίγο το εσωτερικό των μηρών σου. Και λοιπόν; δεν έχει λοιπόν, εκεί
έγκειται το πρόβλημα! Στο εσωτερικό των μηρών μου; ναι! Γιατί, δεν σ’ αρέσουν πια;
94_
ΤΟ ΟΡΟΠΈΔΙΟ ΎΨΟΣ ΤΩΝ ΜΥΡΜΗΓΚΙΏΝ

κάθε άλλο, με τρελαίνουν! Τότε; δεν έχει τότε, δεν έχει τίποτα! μα τι λες άνθρωπέ
μου; δεν μου σηκώθηκε εντάξει; δεν ένοιωσα τίποτα, ούτε μια τόση δα ανατριχίλα στη
θέα των γυμνών λαχταριστών μηρών σου! Είσαι για δέσιμο! Εντελώς για δέσιμο! δεν
φταίω εγώ αν μου σηκώνεται κάθε που βλέπω τη γυμνή σου σάρκα! Μα είναι δυνατόν
να σκέφτεσαι συνέχεια το σεξ; τι άλλο καλύτερο έχω για να σκέφτομαι; τη ζωή! Το
θρόισμα των φύλλων! Τα κελαηδίσματα των πουλιών! Την ανάσα του χώματος όταν
βρέχει! Τον άνεμο να λαξεύει σμιλεύοντας περίτεχνα οτιδήποτε αντιστέκεται στην
δύναμή του! Τελείωσες; την αγάπη! Την ποίηση! Ένα καλό φαγητό! Κάθε φορά που
ανοίγω και κλείνω τα μάτια μου είναι κι ένας διαφορετικός λόγος! Τελείωσες; ναι!
Όλα αυτά λοιπόν για μένα είσαι εσύ!
…
γιατί δεν μιλάς, τι έπαθες;
Άμα θέλεις μπορείς και γίνεσαι και τρυφερός… Άμα σε κολακεύει να το πιστεύεις
εντάξει. Εγώ όμως εξακολουθώ να τρελαίνομαι όταν περιφέρεσαι ημίγυμνη στη
σκέψη μου! Φτάνει ένα σου σουτιέν, ένα βρακί, μια σου τιραντοειδής βαμβακερή
φανέλα με το αποτύπωμα βυζιού σου επάνω, για να κινητοποιηθώ εφορμώντας με
όλες τις δυνάμεις του πέους μου εμπρός σου! Τι δεν καταλαβαίνεις; τα ερεθίσματά
μου είναι όλα καλωδιωμένα με το εφηβαίο άντρο σου! Οτιδήποτε με συγκινεί, με
κάνει να θέλω να το εκπορθήσω! Η εκσπερμάτωση για μένα δεν είναι παρά η λευκή
σημαία παραδόσεως που πετώ στα πόδια σου! Εσύ πρόθυμα τη δέχεσαι κι αντί να
υπογράψεις πάνω της τους όρους υποτάξεώς μου, την γεύεσαι ηδονικά!
Η Άνοιξη είναι στο έβγα της αλλά εσένα φαίνεται τώρα σ’ έπιασε! Η γύρη φταίει!
Ναι, άλλους τους κάνει να φταρνίζονται εσένα σε κάνει να θέλεις να γαμάς! Εσένα
μόνο, όχι γενικά! Έστω! Οι άλλες με εμπνέουν! Κάθε μια τους έχει και διαφορετική
αρχιτεκτονική. Ανήκουν σε αλλιώτικες σχολές. Έτσι έχω ποικιλία. Δεν βαριέμαι.
Παρακολουθώ ταυτόχρονα και τις τάσεις. Ενημερώνομαι. Τελευταία έχουν πέραση οι
χαμηλοκώλες με μεγάλα βυζιά. Εξπρεσιονισμός δηλαδή. Παράγονται πολλές τέτοιες.
95_
ΛΕΥΤΈΡΗΣ ΚΡΗΤΙΚΌΣ

Δε μ’ αρέσουν. Εγώ είμαι νατουραλιστής. Θέλω τη γυναίκα αναλογική. Όπως είσαι
εσύ. Τις μελετώ όμως. Πάνω σου. Γι’ αυτό σε πιάνω. Σε αγγίζω. Σε χουφτώνω.
Φαντάζομαι παράλληλα. Προσθέτω, αφαιρώ, πολλαπλασιάζω και τέλος διαιρώ βάσει
της δικής σου κλίμακας. Όλα πάνω σου τα βρίσκω τέλεια. Μα τέλεια σου λέω!
Κάνουμε έρωτα και σκέφτομαι. Τι κώλος! Όχι σαν εκείνης της ξανθιάς στο δρόμο με
το βυζί ρυζόγαλο και τα χείλη βεντούζες. Μετά σε χαϊδεύω στα στήθη και θυμάμαι τη
μελαχρινή με την απίστευτη κωλάρα αλλά από βυζιά βερίκοκα κι ανακουφίζομαι που
την πηδάει άλλος. Οι γάμπες σου! Ω οι γάμπες σου! Βελούδινες περικοκλάδες! Πόσο
μ’ αρέσει να τις τυλίγεις γύρω μου και ν’ ανεβοκατεβαίνεις!
Εγώ πάω για ύπνο, άμα τελειώσεις με τις ξανθιές και τις μελαχρινές πιάσε τις
κοκκινομάλλες!
Στάσου, μη φεύγεις! Άσε με, έχω δουλειά…
Ξέρεις τι σκεφτόμουν; πως μεγαλώνοντας ασχοληθήκαμε περισσότερο με την
αποσύνθεση των πραγμάτων. Οι σκέψεις μας καθοδηγούνταν μονίμως από μια
κατεδαφιστική αντίληψη για τα πράγματα. Τα διαλύαμε. Τα αποσυνθέταμε.
Φυσικό δεν ήταν; ψάχναμε τα πρωτόλεια υλικά για να ξαναχτίσουμε τον κόσμο!
Ήμασταν νέοι και δυνατοί! Λάθος μας μεγάλο! Και γιατί; το είπες και μόνη σου,
ψάχναμε τα πρωτόλεια υλικά! Μα αυτά τα υλικά είχαν φτιάξει τον κόσμο των
πραγμάτων που γκρεμίζαμε! Δεν το ξέραμε αυτό! Νομίζαμε πως έφταιγε το χτίσιμο!
Σκατά δεν ξέραμε! Ανώριμοι ήμασταν που το παίζαμε επαναστάτες! Και τι θέλεις
τώρα, τα ρέστα σου; τίποτα δεν θέλω, είπαμε, με κατεδαφίζω μήπως και με ξαναβρώ!
Τώρα είμαι στην εποχή της επανάστασης! Και πιστεύεις πως ήρθε η ώρα σου να
συνθέσεις από τα κομμάτια της κατεδάφισης το μέλλον σου; Δεν έχω κάτι τέτοιο στο
νου μου αλλά θαρρώ πως είναι άξια προσοχής η επισήμανσή σου!
Αναβοσβήνουν τα φώτα θυέλλης στο κείμενο. Ορθογραφικά λάθη που
υπογραμμίζονται με κόκκινο και θέτουν σε εφαρμογή τον συναγερμό εκτάκτου
ανάγκης. Προσπαθώντας να διακρίνεις το δρόμο ασφαλούς διαφυγής μοιραία
96_
ΤΟ ΟΡΟΠΈΔΙΟ ΎΨΟΣ ΤΩΝ ΜΥΡΜΗΓΚΙΏΝ

ακολουθείς την επιλογή του ορθογραφικού ελέγχου. Το προσαρμοσμένο λεξικό δεν
υπάρχει. Τι να διορθώσεις τώρα; βάσει ποίας γραμματικής; Αλλάζω σελίδα. Αλλάζω
κείμενο. Βγαίνω εντελώς από τον κειμενογράφο. Θέλετε να αποθηκευτούν οι
αλλαγές; Μα αφού είναι όλες λανθασμένες! Όχι βέβαια!
Βρέχει σήμερα. Τι μέρα να είναι άραγε; Σάββατο! Ναι, Σάββατο είναι! Ξέρεις γιατί;
Πεθύμησα ένα ουζάκι παραλιακά. Όχι εκεί που πας με τους συναδέλφους σου
συνήθως δήθεν για χαλάουα άγχους και σας πιάνουνε τον κώλο, αλλά στην καντίνα
στα βράχια εκεί στις στροφές που κάνουν κόντρες οι πιτσιρικάδες. Θυμάσαι; Κάθε
φορά που σου έλεγα να πάμε έβρεχε. Κι εσύ εύρισκες δικαιολογία για να
καταλήξουμε στα συνήθη ξενέρωτα σκεπαστά μαγαζιά εστίασης πλήξης κι άλλων
συναφών…
Βρέχει, κι εγώ βρέχομαι και δε δίνω δεκάρα. Φοράω το μουσαμά μου για να μη
βρέχεται το σημειωματάριό μου. Τελικά δεν ξέρω τι είναι προτιμότερο, να μην μου το
κουτσουλάνε τα πουλιά ή να μην το βρέχουν οι σταγόνες και φέρνει σε αναμνήσεις
πάσχουσες από ακράτεια; Δεν ξέρω, δεν απαντώ…
Λοιπόν ξέρεις τι ανακάλυψα; ότι έχω φοβερή μνήμη τελικά! Επιλεκτική όμως.
θυμάμαι μουσικές. Να, τώρα ας πούμε με τη βροχή να χορεύει ολούθε σε ρυθμούς
νωχελικούς θυμήθηκα ένα παλιό τραγούδι του Isaac Hayes. Το Joy. Για σένα μιλάει.
Πόσο σε γούσταρα όταν πρωτογνωριστήκαμε. Δεν ακούγεται πια. Πουθενά. Όχι, δεν
έχω πάψει να σε γουστάρω, απλώς εσύ δεν συμμεριζόσουν ιδιαιτέρως τα μουσικά μου
γούστα κι έτσι σιγά-σιγά κατάντησαν avant-garde οπότε κι απορρίφθηκαν ως μη
πολιτικώς ορθά. Ήταν βλέπεις too damn funky and sexy. Και τι ήθελες να έκανα; αφού
έτσι ήσουν όταν σε πρωτογνώρισα. Εσένα όμως σου άρεσε η Whitney Houston.
Τελικά αναρωτιέμαι αν και δεν περιμένω απάντηση, γιατί ήσουν μαζί μου; Ήσουν
κι εσύ άλλη μια από τις τόσες που αναζητούν διαβατήριο πολυτελούς εγκυμοσύνης
στο μεσοδιάστημα μιας μεταπτυχιακής καριέρας πάνω σε ψηλοτάκουνα στενών
ταγιέρ; Μη βιαστείς να απαντήσεις. Σκέψου πρώτα.
97_
ΛΕΥΤΈΡΗΣ ΚΡΗΤΙΚΌΣ

Μελαγχόλησες; εντάξει σταματάω. Λοιπόν εδώ πάνω έχω όλα τα χρειαζούμενα
για να επιβιώσω πολύ καιρό. Έχω μια συσκευή αφαλάτωσης νερού, αδιάβροχα
σπίρτα, κονσέρβες ικανές να θρέψουν μια ντουζίνα ανθρώπους για μέρες, ένα
μαχαίρι, σύνεργα ψαρικής, μια λάμπα θυέλλης, φωτοβολίδες. Όλα εκείνα δηλαδή που
αρκούν για να με κρατήσουν ζωντανό μέχρι να με βρουν. Α, ξέχασα, το πολυτιμότερο
όλων. Άφθονα σημειωματάρια και μολύβια. Δεν μπορώ να καταλάβω πως βρέθηκαν
εδώ αλλά δεν πρέπει να είναι σύμπτωση. Δεν πιστεύω στις συμπτώσεις, στο τυχαίο,
με ξέρεις άλλωστε. Πιστεύω στη μαθηματική αλληλουχία των γεγονότων. Βρέθηκα
εδώ σ’ αυτή τη θέση γιατί έτσι έπρεπε να γίνει. Εγώ το προκάλεσα. Και τώρα
καλούμαι ν’ αναζητήσω την αιτία ή πιο σωστά τον λόγο της εδώ παρουσίας μου. Κι
αφού εγώ με το γράψιμο με μολύβι και χαρτί δεν είχα ουδέποτε σχέσεις, για να
βρίσκομαι ν’ αναπνέω εξαιτίας τους κάτι θα σημαίνει…
Ότι κι αν σημαίνει όμως δεν βιάζομαι να το ανακαλύψω. Ίσως η αργή κίνηση να
είναι αυτή που θα μου αποκαλύψει τα κωδικοποιημένα μηνύματα του ναυαγίου.
Έκλεισε τον υπολογιστή. Χτένισα τα μαλλιά της με τα δάχτυλα. Η θήκη των
γυαλιών σου είναι στο κομοδίνο. Σηκώθηκε αργά, έβγαλε τα γυαλιά και τα έβαλε στη
θήκη τους. Την ώρα που έβγαινε από το δωμάτιο αυτός στεκόταν ήδη στην πόρτα.
Τι κάνεις εκεί; Τίποτα. Τι τίποτα αφού ήσουν με τα μούτρα στον υπολογιστή! Α ναι
έβλεπα τις σημειώσεις μου για το αυριανό meeting. Εσύ όμως δεν ήσουν ξαπλωμένος;
έχω σηκωθεί ώρα. Και τι έκανες; Χάζευα τους απέναντι. Γιατί, τι κάνουν; μαζεύουν τα
χειμωνιάτικα και βγάζουν τα καλοκαιρινά. Και λοιπόν; ξέρεις τι φασαρία είναι αυτή;
βάλε βγάλε, πρώτα του παιδιού, μετά της μαμάς, του μπαμπά, μη ξεχάσεις να βάλεις
ναφθαλίνη, τα παπλώματα άστα για το τέλος. Αυτό το λένε οικογένεια ξέρεις. Εγώ το
λέω διαβατήριο στην κατάθλιψη. Και τι να κάνουν οι άνθρωποι; να μην
τακτοποιήσουν τα ρούχα τους; φυσικά και να το κάνουν! Με χάρη όμως κι όχι με
κόστος! Πως δηλαδή;
98_
ΤΟ ΟΡΟΠΈΔΙΟ ΎΨΟΣ ΤΩΝ ΜΥΡΜΗΓΚΙΏΝ

Να σου πω. Αντί αυτή να είναι πάνω στη σκάλα φορώντας την τσαλακωμένη κι
άκρως αντιερωτική φόρμα της, να φόραγε μια φουστίτσα πλισέ και καλτσούλες ως τα
γόνατα, ώστε ο άντρας της να παίρνει μάτι, να φτιάχνεται και ν’ ανεβαίνει μετά κι
αυτός στη σκάλα, απαλά να της κατεβάζει το βρακάκι και να της τον χώνει όμορφα κι
ωραία!
Και μ’ αυτό τον τρόπο θα γλιτώσουν από την κατάθλιψη; δεν είμαι σίγουρος, αλλά
είναι βέβαιο ότι θα απολαύσουν ένα ωραιότατο πήδημα! Τελικά έχεις κόλλημα με το
σεξ τεράστιο! Εσύ να το λες όπως γουστάρεις εγώ θα το λέω ζωή με άλφα κεφαλαίο!
Με ψιλή ο τόνος ή με δασεία; χαίρομαι γιατί το χιούμορ σου είναι παιδί μου!
Πάντως εγώ εξακολουθώ ν’ απορώ με τον μαλάκα απέναντι, πως αντέχει ν’
ασχολείται με τις ηλίθιες ασχολίες του σπιτιού. Δεν είναι όλοι γκρινιάρηδες σαν
εσένα! Έχουν υπομονή! Η υπομονή είναι για τα γαϊδούρια! Μίλησε ο σοφός! Δεν
καταλαβαίνεις ότι ζουν αιχμάλωτοι των πραγμάτων κι ενός άοσμου τρόπου ζωής; εσύ
δεν καταλαβαίνεις πως όταν εργάζεσαι από το πρωί μέχρι το βράδυ ψάχνεις
ανακούφιση σε απλά καθημερινά στιγμιότυπα! Μα αυτό ισχυρίζομαι κι εγώ! Στα
απλά όπως λες καθημερινά στιγμιότυπα παραμονεύει η κατάθλιψη με τη μορφή των
οικοκυρικών! Και τι θέλεις να κάνουν δηλαδή; τίποτα! να συνεχίσουν ώστε να
μπορούμε οι υπόλοιποι να εντοπίζουμε τις εκπομπές μανιοκατάθλιψης και να τις
αποφεύγουμε!
99_
ΛΕΥΤΈΡΗΣ ΚΡΗΤΙΚΌΣ

7.
Ε ΈΝΑ ΜΠΑΡΆΖ ΨΕΚΑΣΜΏΝ ΜΕ ΕΙΔΙΚΆ ΕΝΤΟΜΟΚΤΌΝΑ ΦΙΛΟΔΟΞΕΊ ΤΟ ΥΠΟΥΡΓΕΊΟ Αγροτικής
Ανάπτυξης και Τροφίμων να δώσει λύση στο εκτεταμένο πρόβλημα της
προσβολής των πεύκων της Αττικής από το έντομο Marchalina hellenica, που προκαλεί
τη χαρακτηριστική «βαμβακίαση» και οδηγεί στην ξήρανση των δένδρων. Ήδη, έχουν
εγκριθεί και κυκλοφορούν επτά σκευάσματα, τα οποία μπορούν να χρησιμοποιηθούν
από τις δημοτικές αρχές για την αντιμετώπιση του προβλήματος στα πεύκα των
κοινόχρηστων χώρων, αλλά και από ιδιώτες που έχουν πεύκα στους κήπους και τις
αυλές τους.
Μ
Έχεις νιώσει ποτέ έτσι; να πλημμυρίζεις όλος απορίες λευκές σαν το χιόνι;
Ακαθόριστες, απροσδιόριστες, αχνές. Όχι. Αποκλείεται. Ταμπουρωμένος στον
ασφαλή σου κόσμο δεν αφήνεις τίποτα ακάλυπτο σε κοινή θέα. Ο εχθρός
παραμονεύει. Δεν χρειάζεται να κάνεις πολλά πράγματα. Μόνο να μένεις κρυμμένος.
Να μην φαίνεσαι. Πίσω από οτιδήποτε μπορεί να είναι το τείχος επικοινωνίας με τον
έξω κόσμο. Ένα τείχος παλίμψηστο. Πάνω του χαραγμένος ο φόβος του
εγκλωβισμένου ανθρώπου. Σήματα sos στο σκοτάδι τα συρματοπλέγματα δάκρυά
του. Πυγολαμπίδες ελπίδας. Κωλοφωτιές τις λέγαμε στο χωριό. Καθόλου ποιητική η
ονομασία μα τόσο ρεαλιστική! Σκύβουμε τα κεφάλια από την ώρα που ξυπνάμε και
συνεχίζουμε έτσι μέχρι να πάρει και να νυχτώσει. Σκυμμένοι διαρκώς περνάμε το
μεγαλύτερο μέρος του 24ώρου. Στο χώρο εργασίας, στα μέσα μαζικής μεταφοράς, στο
αυτοκίνητό μας, στο σπίτι, σε φιλικές και κοινωνικές συγκεντρώσεις. Ακόμα και στον
ύπνο μας σκυμμένοι. Μπρούμυτα. Να μην αφήνουμε ακάλυπτο το πρόσωπό μας σε
ονειρικές επισκέψεις. Αρκεί που έχουμε εργασία. Να βγαίνει το μεροκάματο. Και δόξα
τω θεώ να λέμε! Λες. Η ανεργία είναι άτιμο πράγμα. Ολοκληρωτική απαξίωση της
100_
ΤΟ ΟΡΟΠΈΔΙΟ ΎΨΟΣ ΤΩΝ ΜΥΡΜΗΓΚΙΏΝ

προσωπικότητας. Παρακατιανός γίνεσαι. Άτομο ειδικών αναγκών. Παρόλα αυτά σου
ζητάνε να ακολουθείς τους κανόνες όπως κι οι υπόλοιποι. Εκεί δεν λογίζεσαι ειδικών
αναγκών. Είσαι μόνο αναγκαίο κακό. Στη Βρετανία, οι δικαιούχοι του ΕΣΥ μπορεί να
περιμένουν έως και έξι μήνες για να δουν ψυχίατρο, σχεδόν το 90% των
καταθλιπτικών δεν το καταφέρνουν ποτέ! Διαβάζεις. Και παρηγορείσαι;
Ούτε τον πόνο των ασθενών ούτε την αγωνία των συγγενών τους υπολογίζουν
αδίστακτα άτομα που καραδοκούν στους χώρους των νοσοκομείων για να αρπάξουν
μια τσάντα ή ένα πορτοφόλι. Τελευταίο κρούσμα η προχθεσινή απόπειρα κλοπής με
δράστη έναν 36χρονο, ο οποίος μπήκε σε θάλαμο νοσοκομείου της Θεσσαλονίκης κι
αφαίρεσε την τσάντα 50χρονης γυναίκας που είχε πάει να επισκεφθεί ασθενή
συγγενή της. Ο ίδιος αποπειράθηκε να κλέψει και την τσάντα ασθενούς, αλλά έγινε
αντιληπτός από επισκέπτες οι οποίοι τον παρέδωσαν στους αστυνομικούς. Κι ο πόνος
του δράστη; δεν πιάνεται. Είναι παραβατική συμπεριφορά. Ανεπίτρεπτο. Είναι αυτός
που δείχνει η πράξη του ή μήπως η πράξη του κρύβει αυτό που πραγματικά είναι;
Άνδρας, ετών 47, άγαμος, χωρίς μόνιμη στέγη τα τελευταία τρία χρόνια. Κοιμάται
στον δρόμο, ή σε εγκαταλελειμμένα κτίρια και τρέφεται κυρίως σε συσσίτια της
εκκλησίας και του Δήμου. Αυτό είναι το πορτρέτο του Έλληνα άστεγου, όπως αυτό
σκιαγραφείται από έρευνα της Μη Κυβερνητικής Οργάνωσης «Κλίμακα», η οποία
παρουσιάστηκε χθες κατά τη διάρκεια Ημερίδας με θέμα «άστεγοι στην Ελλάδα: το
φαινόμενο και οι προοπτικές αντιμετώπισής του».
Τελικά ξέρεις κάτι; πολλά ξέρω αλλά μάλλον δεν εννοείς αυτά! Εξυπνάδες! Μπα
ζηλεύουμε; θα με αφήσεις να σου μιλήσω; λέγε! Αναρωτιέμαι αν είμαι πραγματικά
αυτό που δείχνω ή είμαι αυτό που πραγματικά σκέφτομαι. Βλακεία είπες. Γιατί; Αυτό
που δείχνεις είναι αυτό που σκέφτεσαι όταν κοιμάσαι. Κι εσύ που ξέρεις τι σκέφτομαι
στον ύπνο μου; δεν ξέρω! Τότε γιατί είναι βλακεία αυτό που είπα; γιατί αν ήσουν
βέβαιος δεν θα προβληματιζόσουν στην προσπάθειά σου να με πείσεις! Έχω κολλήσει
τώρα. Το ξέρω. Κάθε φορά που νοιώθω έτσι θέλω να είμαι άλλος. Έτσι ξεκολλάς
101_
ΛΕΥΤΈΡΗΣ ΚΡΗΤΙΚΌΣ

φαίνεται. Που το κατάλαβες; εύκολο! Υποδύεσαι διαφορετικούς ρόλους για να
ξεγλιστράς από το αδιέξοδο στο οποίο σε φέρνει ο καθένας ξεχωριστά! Ναι ρε
γαμώτο! Και τι θα κάνεις άμα σου τελειώσουν οι ρόλοι; δεν πρόκειται, είναι
αυτοτροφοδοτούμενοι σαν φωτοβολταϊκοί συσσωρευτές! Και τότε ποιος είναι ο ήλιος
σου; δεν καταλαβαίνεις; βοήθησέ με! Η ασίγαστη, αέναη, διάπυρη, σφοδρότατη,
καμπυλότατη, πυθαγόρεια επιθυμία μου να σε πηδάω στο διηνεκές! Μην το πεις! μη!
Πάψε! Σώπαινε! Κλείσε τα μάτια στο στόμα σου! Μη μου χαλάς τούτη τη στιγμή!
Χαλάρωσε! Αφέσου! Εμπιστέψου με! Άγγιξέ με! Νοιώσε με! Θεέ μου! Πόσο μου έχει
σηκωθεί! Δες και μόνη σου!
Αϊ στο διάολο κολασμένε!
Θα φύγω. Στο καλό. Αλήθεια. Ρεβίθια. Κοροϊδεύεις αλλά εγώ μιλώ σοβαρά. Χρόνια
τώρα φεύγεις. Ήρθε το πλήρωμα του χρόνου. Που το κατάλαβες; Μεγαλώσαμε πια.
Καιρός ήταν. Άλλο εννοώ. Δεν αντιλαμβάνομαι το πνεύμα σου. Είδα ένα όνειρο.
Σάμπως βλέπεις και τίποτα άλλο; Έφευγα. Με είχες προσβάλλει άσχημα. Μάζεψα τα
πράγματά μου σε μια βαλίτσα και γραμμή στο αεροδρόμιο. Ήθελα να εξαφανιστώ.
Μάλλον ήθελα να σε εξαφανίσω φεύγοντας μακριά σου. Έβγαλα εισιτήριο για την
πρώτη πτήση. Αδιάφορος ο προορισμός. Το αεροπλάνο πήγαινε σε κάποιο τροπικό
νησί. Βρέθηκα να περπατώ ξυπόλητος σε μια παραλία. Περπατούσα κι ο θυμός μου
είχε γίνει κοκτέιλ που το ρουφούσα αργά για να το απολαύσω περισσότερο. Αίφνης
φάνηκες μπροστά μου, περπατώντας από την αντίθετη κατεύθυνση. Περιέργως
χάρηκα. Πιαστήκαμε αγκαλιά και συνεχίσαμε το περπάτημα. Άρχισε να συννεφιάζει.
Και να κάνει κρύο. Νοιώθαμε μια άγρια ομορφιά να μας συγκλονίζει κάνοντάς μας ν’
ανατριχιάζουμε.
Στο νησί είμαστε μόνοι μας. Συνεχίζαμε να περπατάμε δίχως να συναντάμε
κανέναν άνθρωπο. Βρίσκαμε όμως πράγματα παντού. Παράταιρα με το περιβάλλον
εντελώς. Και πεταμένα, σαν να ήταν χαμένα. Μικροπράγματα κυρίως, όπως
πορτοφόλια, ρολόγια, δαχτυλίδια αλλά και παιχνίδια, κούκλες, τετράδια, βιβλία.
102_
ΤΟ ΟΡΟΠΈΔΙΟ ΎΨΟΣ ΤΩΝ ΜΥΡΜΗΓΚΙΏΝ

Καθώς περπατούσαμε ανάμεσα τους μερικά εξαφανίζονταν. Κάποια άλλα
εμφανίζονταν σε χώρο όπου πριν δεν υπήρχε τίποτα άλλο. Συνεχίσαμε να
περπατάμε. Ως δια μαγείας εμφανίστηκε ένας λευκοντυμένος άνδρας με μακριά
λευκά μαλλιά και γενειάδα που του έφτανε μέχρι τα πόδια. Ανέκφραστος μας κοίταγε
να γουρλώνουμε τα μάτια μας ολοένα και περισσότερο. Δεν μας μίλησε. Μόνο μας
κοίταγε επίμονα. Είχαμε χεστεί αμφότεροι. Με έσφιγγες και σ’ αγκάλιαζα αμήχανα.
Ήταν διάχυτη η μυρωδιά του φόβου μας. Περπατάγαμε κι όλο στο ίδιο σημείο
βρισκόμασταν. Τότε σου ψιθύρισα κάτι. Δεν θυμάμαι τι ακριβώς. Δεν αντέδρασες. Με
κράταγες και σε κράταγα. Είχες ιδρώσει. Οι λαγόνες σου είχαν πλημμυρίσει. Το χέρι
μου γλίστρησε ανεπαίσθητα πιο κάτω. Άρχισα να τσουλάω αθόρυβα προς το ένα σου
κωλομέρι. Δεν είπες τίποτα. Ο γέρο-χίπης εξακολουθούσε να μας κοιτά επίμονα. Δεν
ήξερα τι να κάνω. Μου είχε κοπεί η μιλιά. Εσύ ανοιγόκλεινες τα μάτια να
σιγουρευτείς για ότι συνέβαινε. Με τσίμπαγες διακριτικά λέγοντας μου ψιθυριστά να
κάνω κάτι. Γίνε για λίγο άντρας μου έλεγες. Ζήτα του τον λόγο. Γιατί μας κοιτά έτσι.
Εγώ συνέχισα να σε χαϊδεύω. Το χέρι μου τσούλαγε όμορφα στο κώλο σου κι ένοιωθα
να ανατριχιάζεις. Οι πόροι του δέρματός σου άνοιγαν κι ήταν σαν να καρτέραγαν το
χάδι μου να τους δροσίσει. Εσύ επέμενες φωνάζοντας πια. Γίνε άντρας! Γίνε άντρας!
Ο μουσάτος στα παπάρια του κοίταγε τα χάλια μας. Εγώ πια είχα καυλώσει τελείως.
Εσύ στο κόσμο σου χειρονομούσες να μου λες να γίνω άντρας. Αυτό έκανα λοιπόν.
Σου σήκωσα ένα κάτι σαν φούστα που φόραγες σε πέταξα στην άμμο στα τέσσερα
και σε πήδηξα μπροστά του. Ούτε τότε αντέδρασε. Ούτε και συ όμως. Μετά ξύπνησα.
Τελικά το σεξ δεν σε κυνηγά ακόμα και στα όνειρά σου, είναι τα όνειρά σου. Ναι.
Δεν ανησυχείς γι’ αυτό; Μόνο αυτό έχεις να πεις; τι άλλο; το σεξ για μένα δεν είναι
έμμονη ιδέα, είναι το νόημα της ζωής. Τόσα χρόνια μαζί θα έπρεπε να το ξέρεις.
Επομένως από σένα περίμενα μεγαλύτερη παρατηρητικότητα. Δεν μου άφησες
περιθώρια έτσι που με είχες στα τέσσερα. Όποτε ζορίζεσαι ο ορίζοντάς σου μικραίνει.
Είναι γιατί έμαθα να ακούω βλέποντας με τα μάτια σου τον κόσμο. Μη συνεχίζεις.
103_
ΛΕΥΤΈΡΗΣ ΚΡΗΤΙΚΌΣ

Σου είπα πως στο όνειρο συναντούσαμε κάποια πράγματα στο διάβα μας. Μου το
είπες, και λοιπόν; Ξέρεις τι πιστεύω;
Συγκλόνισέ με!
Υπάρχει ένας συμβολισμός στο όνειρο. Για λέγε. Τα μικροπράγματα που
εμφανίζονται στο πουθενά της παρουσίας μας είναι τα τιμαλφή που χάνουμε όσο
διαρκεί η απουσία μας. Βαθύς στοχασμός, αγεφύρωτο το χάσμα με ότι θνητό κοινό
έχουμε. Μην κοροϊδεύεις, καταλαβαίνεις πολύ καλά τι εννοώ. Δεν θέλω να καταλάβω
τίποτα, μονίμως αναζητάς άλλοθι για να δικαιώσεις το αδιαχώρητο στο αποκλειστικά
σεξουαλικό σου σύμπαν. Είδες που όλα τα πιάνεις με τη μία άμα θέλεις; σκατά! Δεν
θέλω να πιάνω τίποτα! άμα θυμώνεις είσαι… Σκάσε επιτέλους! Άσε και μια κουβέντα
να πέσει χάμω! Μα γιατί νευριάζεις γλυκιά μου; γιατί είσαι ένας εγωίσταρος
καλοπερασάκιας που ακόμα και στα όνειρά σου φιλοσοφείς! έχεις χρόνο τόσο
άφθονο, που ανερυθρίαστα τον ξοδεύεις για μαλακίες! Εμείς δεν προλαβαίνουμε να
σκεφτούμε αν υπάρχουμε κι εσύ ονειρεύεσαι σε τροπικά νησιά περί ενηλικίωσης του
χρόνου! Είναι άδικο αυτό! Ακούς; είναι άδικο ρε!
Μα εγώ δουλεύω πάνω στο θέμα του βιβλίου μου που σχετίζεται με τον χρόνο!
Μη χειροτερεύεις τα πράγματα, αυτό είναι το πιο εκνευριστικό! Για σένα εργασία
ίσον περιπλάνηση, στοχασμός, φιλοσοφία, λιακάδα, γαμήσι. Για μένα και για τους
περισσότερους είναι οκτάωρο, καταπίεση, αφεντικά, υποχρεώσεις, πρέπει, άγχος.
Ο κόσμος σου είναι το αρνητικό του δικού μου κόσμου και το αντίθετο. Ζεις, όσο
εγώ κι οι περισσότεροι σβήνουμε.
Ζω, ώστε στο διαθέσιμο χρόνο μου να ανάβω και να σε κάνω να αισθάνεσαι
καλύτερα.
Άντε χάσου από τα μάτια μου λοιπόν που θέλεις και ανάλυση ούρων στο θυμό
μου! Εγώ μια κουβέντα είπα! Δεν είπες μια κουβέντα, περιέγραψες πως είναι η ζωή
σου! Είναι και δική σου ζωή! Όχι! Όχι! Ξέρεις πότε γίνεται δική μου; να μου πεις εσύ.
104_
ΤΟ ΟΡΟΠΈΔΙΟ ΎΨΟΣ ΤΩΝ ΜΥΡΜΗΓΚΙΏΝ

Όταν σου ανοίγω τα πόδια! Όταν ξεκουμπώνομαι για να με χουφτώσεις, όταν μυρίζω
όμορφα, όταν φοράω ζαρτιέρες, όταν τρίβομαι πάνω σου ξαναμμένη, όταν ψιθυρίζω
αισθησιακά, όταν σου παίρνω πίπα! Τότε είμαι στη δική σου ζωή! Όλες τις άλλες
φορές είμαι μόνη μου στον κόσμο μου! Μα τι κάνεις τώρα; τι κάνω; γδύνομαι να μπω
λίγο στον κόσμο σου γιατί στον δικό μου έπιασε κρύο!
Εκατόν πενήντα χρόνια από τη γέννηση του πατέρα της ψυχανάλυσης, Σίγκμουντ
Φρόιντ, συμπληρώνονται σήμερα και στην Αυστρία, αποκαθίσταται, έστω και
καθυστερημένα, η φήμη και το έργο του. Οι ασυνήθιστες θεωρίες του και η εβραϊκή
καταγωγή του τον είχαν καταστήσει αποδιοπομπαίο τράγο στην πατρίδα του, όπου
ανθούσε ο αντισημιτισμός στα τέλη του 19ου και τις αρχές του 20ού αιώνα. Η
διατύπωση των θεωριών του συνέπεσε άλλωστε με την εμφάνιση και άνοδο του
Αδόλφου Χίτλερ στη Γερμανία. Ωστόσο, στελέχη της Βιεννέζικης Ψυχαναλυτικής
Κοινότητας πιστεύουν ότι η υποδοχή που του επιφύλαξαν οι συμπατριώτες του ήταν
αντιφατική, καθώς η ψυχανάλυση από τη μια προκαλούσε δέος και αρνητικές
αντιδράσεις στον κόσμο και από την άλλη γοήτευε και συνάρπαζε ακόμη και τους πιο
αδαείς. Οι απόψεις του έθιξαν εδραιωμένα ταμπού σε μια κοινωνία Βικτοριανής
ηθικής, η οποία πίστευε ακράδαντα ότι η υστερία είναι... γένους θηλυκού.
Γεια σου γιατρέ! Καλώς τον! Πως πάμε; μια χαρά! Ας ξεκινήσουμε τότε. Ναι.
Στο σχολείο με φώναζαν κρεμανταλά. Ξεχώριζα με το ύψος και την κάπως
ασουλούπωτη κορμοστασιά μου. Ώσπου στο Γυμνάσιο με πρόσεξε ένας γυμναστής,
καλή του ώρα, κι ασχολήθηκε μαζί μου. «Ρε,» μου είπε μια μέρα που είχα γίνει για
πολλοστή φόρα περίγελος των συμμαθητών μου, «δε ντρέπεσαι κοτζάμ άντρας κι
ανέχεσαι να σε κοροϊδεύουν οι ζουμπάδες!» εγώ δεν απάντησα παρά έσκυψα το
κεφάλι σχεδόν κάτω από τους ώμους μου κοκκινίζοντας. «Θέλεις να αλλάξεις, θέλεις
να σε τρέμουν όλοι όσοι σήμερα σε χλευάζουν;» μου είπε και με άρπαξε από το
μπράτσο. Θα σε φτιάξω εγώ θηρίο! Με έβαλε σε πρόγραμμα διατροφής κι άσκησης.
105_
ΛΕΥΤΈΡΗΣ ΚΡΗΤΙΚΌΣ

Ξεκίνησα με σουηδική γυμναστική για να σφίξει ο κώλος μου, όπως είπε, και μετά
άρχισα ελαφρά βάρη. Ακολούθησε τρέξιμο με βάρη στα πόδια και στα χέρια.
Σ’ ένα χρόνο θα είσαι έτοιμος για την εφηβική του μπάσκετ! Μα δεν ξέρω
μπάσκετ, ψέλλισα, δεν πειράζει θα μάθεις, μου είπε. Έτσι κι έγινε. Πήρα δεκαπέντε
κιλά σ΄ ένα χρόνο, κι έτσι με μπόι πάνω από δύο μέτρα και βάρος κοντά 100 κιλά είχα
γίνει από κρεμανταλάς, φόβητρο. Όμως εγώ δεν ήθελα να τρομάξω κανέναν. Ούτε
γύρευα να εκδικηθώ όσους με χλεύαζαν τα προηγούμενα χρόνια. Να αισθάνομαι
φυσιολογικός ήθελα. Και να έχω παρέες γι’ αυτό που είμαι κι όχι γι’ αυτό που
νομίζουν πως είμαι. Στη ζωή σου πρέπει να βάλεις στόχους, μου έλεγε ο γυμναστής
μου και μαζί του συμφωνούσαν κι όλοι οι υπόλοιποι. Οι γονείς μου, οι καθηγητές μου,
οι συγγενείς, οι γείτονες…
Ώσπου ένα πρωί τη γνώρισα…
Ήμουν πια τελειόφοιτος του Λυκείου, πρωταθλητής με την ομάδα νέων του
μπάσκετ, δημοφιλής στο σχολείο και δακτυλοδεικτούμενος από εκεί που ήμουν
ρεντίκολο και των σκυλιών.
Την έλεγαν Καλλίστη. Όνομα και πράγμα. Σε όλα της. Στην αρχή, όταν μας τη
σύστησε η καθηγήτριά μας ως την καινούργια συμμαθήτριά μας, ήταν σεμνή με
πανωφόρι ένα ελαφρύ μειδίαμα ικανό όμως να της εξασφαλίζει προστασία από
κακεντρεχή σχόλια που συνήθως γίνονταν για κάθε νέα άφιξη μαθητού η μαθήτριας
στο σχολείο. Σιγά-σιγά άρχισε να ξανοίγεται φωτίζοντας περισσότερο το χαμόγελό
της και μαζί τη δική μου άποψη περί των αποχρώσεων του φωτός. Μέχρι τότε πίστευα
ότι τα χρώματα είναι μια επινόηση των ζωγράφων προκειμένου να δικαιολογήσουν
την τέχνη τους. Από τότε που γνώρισα την Καλλίστη κατάλαβα ότι οι ζωγράφοι είναι
μια επινόηση των χρωμάτων για να αναδειχθούν οι πραγματικές διαστάσεις του
φωτός.
Ντρεπόμουν να την κοιτάζω στα μάτια. Και μόνο που συναντιόντουσαν οι ματιές
μας κοκκίνιζα. Αυτή ήταν κάπως πιο άνετη. Απόμακρη και οικεία ταυτόχρονα. Δεν
106_
ΤΟ ΟΡΟΠΈΔΙΟ ΎΨΟΣ ΤΩΝ ΜΥΡΜΗΓΚΙΏΝ

αρνιόταν το χαμόγελό της, αλλά τσιγκουνευόταν το μελιστάλαχτο βλέμμα της. Δεν
ήμουν ιδιαίτερα όμορφος, αλλά λόγω ύψους κι αθλητικών επιδόσεων είχα πέραση.
Στα μαθήματα δεν τα πολυκατάφερνα. Ούτως ή άλλως στη Γυμναστική ακαδημία θα
έμπαινα άνευ εξετάσεων. Αυτή όμως εκτός από κούκλα ήταν κι άριστη μαθήτρια κι ο
στόχος της η Ιατρική. Αρχίσαμε να κάνουμε παρέα. Στα διαλείμματα συζητούσαμε
για το μέλλον μας. Εμένα σκασίλα μου δηλαδή το μέλλον, αλλά για εκείνη ήταν
μονίμως ο άξονας πάνω στον οποίο στροβιλιζόταν συνεχώς κι ώρες - ώρες λες κι
έπεφτε σ’ έκσταση, όπως οι δερβίσηδες, κι άρχιζε να φαντασιώνεται τον εαυτό της
γιατρό. Εγώ πάλι εύρισκα αφορμή και τη ρουφούσα ολόκληρη με τα μάτια. Δε
χόρταινα να ψηλαφίζω με τη ματιά μου κάθε της σημείο. Κάθε φορά που την κοίταγα
ήταν σαν να ήταν η πρώτη φορά. Ανακάλυπτα και κάτι καινούργιο, κάτι πιο όμορφο,
κάτι πιο γοητευτικό. Δεν έβλεπα ψεγάδια. Έβλεπα μόνο μια μαρμαρυγή ομορφιάς.
Ήμουν βαθύτατα ερωτευμένος μαζί της γιατρέ. Και ξέρεις κάτι; δεν σκεπτόμουν
πονηρά γι’ αυτήν! Ήθελα να την έχω στην αγκαλιά μου και να τη χαϊδεύω. Να της
λέω ιστορίες και να αποκοιμιέται. Σαν ιερό προσκύνημα τη φανταζόμουν! Ανωμαλία
ε; ξέρω δεν ήταν φυσιολογικό να μη θέλω να της πετάξω τα μάτια έξω, αλλά αυτό το
πλάσμα είχε καταφέρει μπαίνοντας στο μυαλό μου να με κάνει να σκέφτομαι σαν να
ήμουν αυτή. Και ποιος θέλει γιατρέ να πηδήξει τον εαυτό του; αυτό θα ήταν πολύ
ανώμαλο! Τέλος πάντων, η σχέση μας παρέμεινε φιλική. Ήμουν ο καλύτερος της
φίλος. Μου έλεγε τα πάντα. Εκτός από τις επιθυμίες της για το άλλο φύλο. Λες και
δεν υπήρχαν. Λες κι είχε πάθει κι αυτή ότι κι εγώ. Σαν αδέρφια ήμασταν. Πήγαινα
σπίτι της κι αυτή ερχόταν στο δικό μου. Διαβάζαμε μαζί. Αυτή δηλαδή γιατί εγώ απλά
της κρατούσα τα βιβλία και την εξέταζα. Οι γονείς μας νόμιζαν ότι είχαμε σχέση.
Όντως είχαμε, αλλά όχι του είδους που νόμιζαν. Ήρθε ο καιρός για τις εξετάσεις.
Ξενύχτια άγχος και διάβασμα. Εγώ συνέχιζα να είμαι το αναλόγιό της. Μαζί
διαβάζαμε, μαζί αγχωνόμασταν μαζί ξενυχτούσαμε. Σε κάθε μάθημα που έδινε
πηγαίναμε μαζί. Την έπαιρνα από το σπίτι της και τη συνόδευα στο σχολείο.
Περίμενα στωικά μέχρι να τελειώσει. Και το άγχος μου ήταν περισσότερο από το δικό
της. Ευτυχώς έγραψε σ’ όλα πάρα πολύ καλά. Αλλά ξέρεις γιατρέ, με την ιατρική ποτέ
107_
ΛΕΥΤΈΡΗΣ ΚΡΗΤΙΚΌΣ

δεν είσαι σίγουρος. Κι αυτό το γνώριζε το φυλλοκάρδι μας γι’ αυτό και τρέμαμε
αδημονώντας τη στιγμή. Κι αναμέναμε καρτερικά μέχρι το Σεπτέμβριο. Την ημέρα
της ανακοίνωσης των αποτελεσμάτων είχαμε κατέβει στο Υπουργείο Παιδείας. Ώρες
πριν. Ανάψαμε και κεράκι στην εκκλησούλα από κάτω. Ώσπου έφτασε η πολυπόθητη
στιγμή. Αναρτήθηκαν τα ονόματα των επιτυχόντων. Κι ένα σμάρι σχολιαρόπαιδα συν
κάτι αλαλάζουσες μανάδες όρμησαν στους πίνακες. Τότε γιατρέ μου αναγκάστηκα
να αξιοποιήσω τη φυσική μου υπεροχή. Η Καλλίστη μου ήταν λεπτεπίλεπτη και
κινδύνευε να ποδοπατηθεί από το κατσαπλιάδικο λεφούσι παιδιών και γονιών. Της
είπα ή θα σε πάρω στις πλάτες μου ή θα σταθείς σε μια γωνία και θα πάω εγώ.
Έτρεμε από το άγχος. Σαν σπουργίτι στο κρύο του χειμώνα. Συμφώνησε να περιμένει
σε μια γωνία. Εκμεταλλευόμενος το ύψος και το εκτόπισμά μου όρμησα εμπρός. Έλα
να φεύγουν οι πρωινοί, άντε κυρία μου το είδες το όνομα κάνε το σταυρό σου στην
εκκλησία κι όχι εδώ, νεαρέ είσαι αγενής, όχι κυρία μου, ψηλός είμαι! Με τα πολλά
έφτασα. Φυσικά κι είχε περάσει. Δεύτερη στην Ιατρική Αθηνών. Μου έφυγαν δύο
δάκρυα μα πρόλαβα και τα καταχώνιασα σ’ ένα προσποιητό χαμόγελο. Έψαξα να τη
βρω με το βλέμμα μου. Είχε σκεπάσει το πρόσωπό της με τα χέρια της. Έκανα να της
φωνάξω. Καλλίστη! Δεν μου έβγαινε φωνή. Σπρώχνοντας έφτασα δίπλα της. Της
έπιασα τα χέρια απαλά με τα χέρια μου για να τα κατεβάσω. Δεύτερη στην Αθήνα!
Μεμιάς πήδηξε επάνω μου. Πέρασε τα χέρια της στο λαιμό μου, τύλιξε τα πόδια της
στη μέση μου και κόλλησε τα χείλη της πάνω στα δικά μου, μαρμάρωσα γιατρέ! μου
ήρθε ο ουρανός σφοντύλι, αφέθηκα στο φιλί της να ζαλιστώ ενώ ένα ρίγος διαπέρασε
όλο μου το σώμα ένεκα οι ηλεκτρικές εκκενώσεις του διάπυρου ουρανού. Το
ενσταντανέ απαθανατίστηκε από κάποιον φωτογράφο και την άλλη μέρα ήμασταν
πρωτοσέλιδο. Στη λεζάντα της φωτογραφίας έγραφε: «ποιος από τους δύο πέρασε
άραγε; Το αγόρι ή το κορίτσι; μάλλον ο έρωτας…». Αυτά γιατρέ μου. Ώρα να φεύγω
σιγά-σιγά. Στάσου. Στάσου! Δύο πράγματα. Τι έγινε μετά και γιατί μου είπες ψέματα.
Εντάξει. Όπως γνωρίζεις είμαι τραπεζικός υπάλληλος. Τόσα χρόνια εκεί μέσα έχω
καταλήξει κλέφτης εμπειριών. Κλέβω από παντού, από συναδέλφους, από πελάτες
από αναγνώσματα. Όλες αυτές οι εμπειρίες συμπλέκονται μεταξύ τους. Ως
108_
ΤΟ ΟΡΟΠΈΔΙΟ ΎΨΟΣ ΤΩΝ ΜΥΡΜΗΓΚΙΏΝ

αποτέλεσμα στο μυαλό μου καθημερινά γεννιόνται πάμπολλες ιστορίες.
Στριμώχνονται και διαγκωνίζονται για το ποια θα επιβιώσει αραδιασμένη σ’ ένα
χαρτί. Δεν είμαι συγγραφέας όμως. Ένα απλό ημερολόγιο κρατώ στο οποίο
καταγράφω κάθε μέρα κι από μια. Οι άλλες απογοητεύονται κι αυτοκτονούν ομαδικά.
Σκέφτηκα λοιπόν να δώσω σ’ όλες τη χαρά να ακουστούν. Τι καλύτερο από το να τις
αφηγούμαι σε σένα! Έχεις αντίρρηση; αν αυτό σε βοηθά όχι. Φτάνει να μην είναι μια
δικαιολογία για να αποφύγεις να μιλήσεις για τις δικές σου ιστορίες, τις πραγματικές.
Είμαι κι εγώ μέσα. Σε κάποιες. Αυτό ας πούμε ότι θα είναι δική σου δουλειά να
ανακαλύψεις. Εντάξει. Απομένει μια απάντηση. Όχι. Σου απήντησα. Εννοείς! Αυτό
ακριβώς! Δεν ξέρω ούτε εγώ τι έγινε μετά, θα δούμε…
Ο Κριεζής αναχώρησε νεφελοσκεπής από το ιατρείο. Ένα αρχίδι θα δούμε. Αν
μπορούσα να φανταστώ τη συνέχεια θα είχα ήδη φτάσει στο στόχο μου. Δεν μπορώ
όμως. Τόσες ιστορίες ανασκευάζονται στο μυαλό μου αλλά όλες τους φτάνουν μέχρι
ενός σημείου. Δεν πάνε παραπέρα. Περίεργο πράγμα. Κι αδυνατώ να σκεφτώ έστω
μια αράδα συνέχειας. Λες και βλέπω μόνο τον πρόλογο ζωής κάποιων. Ή μάλλον λες
κι αυτοί όλοι δεν έζησαν παρά μόνο τόσο. Μα όπως εγώ έφτασα στο μέλλον σίγουρα
θα έφτασαν κι αυτοί. Έστω οι περισσότεροι. Επομένως κάπως πρέπει να συνεχίζονται
οι ιστορίες. Δεν μπορεί να σταματάνε έτσι απότομα. Να ρωτήσω. Ν’ απευθυνθώ
στους ίδιους. Όχι. Θα πουν ότι τους παρακολουθώ. Θα μπλέξουμε. Κι όχι τίποτα άλλο
αλλά θα σταματήσουν ν’ αφηγούνται από φόβο. Ή από ντροπή. Πάντως θα
σταματήσουν. Μέχρι κι εγώ θα σταματήσω να θέλω να στήνω αυτί. Μπορεί να θέλω
να σταματήσω να θυμάμαι κιόλας. Θα δημιουργηθεί μια άτυπη συμμαχία
συνειδήσεων ενάντια στην ελεύθερη διακίνηση των σκέψεών τους. Ούτε εμένα μ’
αρέσει έτσι. Λες και ναυάγησα στο ίδιο μου το παρελθόν.
109_
ΛΕΥΤΈΡΗΣ ΚΡΗΤΙΚΌΣ

8.
ΧΩ ΜΙΑ ΜΟΝΟΚΑΤΟΙΚΊΑ ΣΤΟ ΧΑΛΆΝΔΡΙ. ΜΕΓΆΛΟ ΣΠΊΤΙ ΜΕ ΌΛΕΣ ΤΙΣ ΣΎΓΧΡΟΝΕΣ ανέσεις χώρια
ο καταπληκτικός κήπος. Ζω μόνος. Οι γονείς μου έχουν φύγει χρόνια τώρα.
Αδέρφια δεν έχω. Με τις γυναίκες δεν τα πάω καλά. Είναι απαιτητικές, διεκδικητικές
κι ονειροπόλες. Εγώ είμαι συγκεκριμένος άνθρωπος. Εργάζομαι στην τράπεζα. Έχω
περιουσία από τους γονείς μου που αποφέρει ικανοποιητικό εισόδημα. Θα μπορούσα
να κάθομαι. Βαριέμαι όμως. Δεν έχω φίλους. Έχω συναδέλφους. Δεν έχω σχέσεις.
Έχω συναλλαγές. Δούναι και λαβείν. Έχω ένα αυτοκίνητο. Έχω μια που μου
καθαρίζει το σπίτι. Τη λένε Γκάμπι. Έχω κι ένα νούμερο ενός κινητού τηλεφώνου. Της
Νατάσσας. Με 100€ έρχεται για ένα δίωρο σπίτι μου. Συγκεκριμένα πράγματα. Δεν
βγαίνω έξω. Σπανίως. Δεν δέχομαι κόσμο στο σπίτι μου. Η Νατάσσα είναι ο
άνθρωπος που έχει έρθει τις περισσότερες φορές από οποιονδήποτε άλλον.
Έ
Τα παράθυρα του σπιτιού τα κρατώ μονίμως κλειστά. Τα εν οίκω μη εν δήμω. Τα
βράδια του καλοκαιριού κάθομαι αργά στη βεράντα και ρεμβάζω πίνοντας. Τον
χειμώνα ανάβω το τζάκι στο καθιστικό.
Εννοείται μόνος. Φωνές δεν ακούγονται. Μουσική δεν ακούω, μου προξενεί
μελαγχολία. Τηλεόραση βλέπω. Διαβάζω. Το προτιμώ απ’ όλα. Διαβάζω οτιδήποτε.
Από συνταγές μαγειρικής μέχρι ιατρικά ανακοινωθέντα συνεδρίων. Δεν έχει σημασία
αν δεν καταλαβαίνω πολλές φορές τι διαβάζω. Για μένα το διάβασμα είναι κάτι σαν
τροφή. Γι’ αυτό κι έχω κατατάξει τις προτιμήσεις μου σε γεύματα ανάλογα την ώρα
της ημέρας. Πρωινό, δεκατιανό, μεσημεριανό, απογευματινό, βραδινό. Ξεκινώ την
ημέρα μου με εφημερίδα. Συνεχίζω με εφημερίδα. Συνταγές μαγειρικής ή
ταξιδιωτικές εντυπώσεις εξάπτουν την φαντασία μου ανοίγοντάς μου την όρεξη. Το
απόγευμα διαβάζω κάτι ελαφρύ. Αστυνομικά, νουβέλες, ερωτικά. Το βράδυ
110_
ΤΟ ΟΡΟΠΈΔΙΟ ΎΨΟΣ ΤΩΝ ΜΥΡΜΗΓΚΙΏΝ

φιλοσοφία. Αρκετές φορές έτυχε να ξαγρυπνήσω κι επειδή ήμουν εκτός
προγράμματος διάλεξα στη τύχη.
Ο τηλεφωνικός κατάλογος είναι ένα κλασσικό κομμάτι της βιβλιοθήκης μου. Έχω
όλης της Ελλάδας. Ελλάδα δεν είναι μόνο η Αθήνα. Εκεί μέσα βρίσκεται
συγκεντρωμένη η σύγχρονη ιστορία της Ελλάδας. Όλοι τους. Έστω οι περισσότεροι.
Απουσιάζουν οι επώνυμοι. Εδώ γράφεται το μέλλον μας. Στο μακρινό μέλλον των
αρχαιολόγων οι τηλεφωνικοί κατάλογοι θα είναι ένα πρώτης τάξεως εργαλείο να
διερευνηθούν οι πτυχές του καθενός μας ξεχωριστά. Θα είναι η μόνη ατράνταχτη
απόδειξη ότι ζήσαμε. Γι’ αυτό και βρίσκω επιπόλαιους κι ανεύθυνους όσους κρατούν
το τηλέφωνό τους μυστικό. Είναι σαν να κρατούν το στόμα τους στο μέλλον κλειστό.
Πως θα τους βρίσκουν οι μέλλοντες αρχαιολόγοι αν δεν γνωρίζουν το τηλέφωνο και
την διεύθυνσή τους; τότε που τα ταξίδια στο χρόνο θα είναι ρουτίνα ο τηλεφωνικός
κατάλογος θα είναι το ουσιαστικότερο εργαλείο στα χέρια των αρχαιολόγων. Αν δεν
είσαι εκεί μέσα πώς να σε βρουν;
Πριν ένα χρόνο περίπου έμαθα για την εταιρία διαχείρισης ενοικιαζόμενων
κατοικιών για τους ολυμπιακούς αγώνες. Πήρα αμέσως τηλέφωνο κι επειδή το σπίτι
μου βρίσκεται σε προνομιακή τοποθεσία κατετάγη στις πρώτες θέσεις των
προτιμήσεων. Τελικά το νοίκιασα για όλο τον Αύγουστο προς 10.000€. Καλή τιμή. Το
πήραν κάτι βραζιλιάνοι. Δεν με ενδιέφεραν λεπτομέρειες. Εμένα με ενδιέφερε το
ποσόν. Ήθελα κι εγώ το δικό μου μετάλλιο κέρδους από αυτούς τους ολυμπιακούς
αγώνες. Δεν έχω ανάγκη από χρήματα αλλά μ’ αρέσει ο τζόγος, οι ευκαιρίες, το
κέρδος, οι έξυπνες κινήσεις γενικώς. Μου αρέσει να δημιουργώ. Οτιδήποτε. Από
ξυλοκατασκευές μέχρι φαγητά.
Ιδιαίτερο ενδιαφέρον δείχνω στη δημιουργία χρήματος. Θέλω να έχω για να μπορώ
να το περιφρονώ. Δεν είμαι σπάταλος, ούτε τσιγκούνης. Είμαι ένας καλλιτέχνης του
χρήματος. Άλλοι αρέσκονται να γράφουν και γίνονται ποιητές και συγγραφείς. Άλλοι
ζωγραφίζουν, κάνουν σινεμά, μουσική, θέατρο.
111_
ΛΕΥΤΈΡΗΣ ΚΡΗΤΙΚΌΣ

Προσωπικά πλήττω με τέτοιες δραστηριότητες. Με αφήνουν παντελώς αδιάφορο.
Εμένα μου αρέσει να ποιώ χρήμα. Στο χρήμα κρύβονται όλα. Το συναίσθημα σε
εγκάρσια τομή κι έξτρα η μαγνητική του τομογραφία. Κάνεις θέατρο κι ανακαλύπτεις
λέει τον εαυτό σου και τις δυνατότητές του. Ζωγραφίζεις κι αναλύοντας τις
αποχρώσεις των χρωμάτων φυγαδεύεις στο σύμπαν την δική σου άποψη περί φωτός.
Συνθέτεις νότες σε σύνολα κι αυτά σε ομάδες κι ανταγωνίζεσαι σε αρμονία την φύση
και τους ήχους της. Κι όλα αυτά γιατί; καθαρή ματαιοδοξία! Για τον εαυτό σου, για το
εγώ σου, για μια θέση στην ιστορία! Μα την θέση στην ιστορία την κερδίζεις έτσι κι
αλλιώς αν υπάρχεις στον τηλεφωνικό κατάλογο! Επομένως…
Ενώ εγώ αδιαφορώντας γι’ αυτές τις υστερόβουλες και ταπεινές πλευρές του
εαυτού μου, τις ανθρώπινες, πασχίζω ν’ αναδείξω τις άλλες, τις υπεράνθρωπες, αυτές
που αναδεικνύουν τους πραγματικούς λόγους επικράτησης του ανθρώπου πάνω σε
όλα τα έμβια όντα.
Φτιάχνω χρήμα. Πολλαπλασιάζω το χρήμα. Και μάλιστα μη παραγωγικά. Δεν
επενδύω δημιουργώντας επιχειρήσεις, ουδόλως με ενδιαφέρει να δώσω δουλειά σε
άλλους ανθρώπους. Πηγαίνω σε πλειστηριασμούς ή εκποιήσεις ακινήτων.
«Σπάω επιταγές». Παίζω στο χρηματιστήριο. Αγοράζω φθηνά, πουλώ ακριβά. Την
προκύπτουσα διαφορά αποκαλώ υπεραξία. Είναι ο κόπος μου και τον καρπώνομαι
ολόκληρο. Και μ’ αρέσει που είμαι από τους λίγους πετυχημένους μαρξιστές.
Η τέχνη! Σιγά τώρα. Τέχνη κάνουν και τα ζώα! Έχετε δει λέαινα σε κυνήγι;
γουρούνια να τρώνε στη βροχή; γεράκι να πετά κυκλικά πάνω από βουνοκορφή;
χρήμα κάνουν τα ζώα; όχι βέβαια!
Το σπίτι νοικιάστηκε με την προϋπόθεση ο κηπουρός να περνά κάθε εβδομάδα για
την περιποίηση και την φροντίδα του κήπου μου. Έχω πανέμορφο κήπο. Είναι
επένδυση άλλωστε. Κατά διαστήματα νοικιάζεται το σπίτι για κινηματογραφικές
λήψεις. Είναι πέτρινο το σπίτι μου. Σε δύο επίπεδα, με σοφίτα και δύο κεραμοσκεπές.
Αρχιτεκτονικό αριστούργημα της δεκαετίας του 50. Ανάλογα την περίπτωση μπορεί
112_
ΤΟ ΟΡΟΠΈΔΙΟ ΎΨΟΣ ΤΩΝ ΜΥΡΜΗΓΚΙΏΝ

να το νοικιάσω και 3000€ την ημέρα. Εξυπακούεται πως τα έξοδα καθαρισμού τα
χρεώνω έξτρα. Οι βραζιλιάνοι με ρώτησαν αν μπορούν να χρησιμοποιήσουν τον κήπο
για πάρτι. Προσφέρεται άλλωστε. Δεν είχα αντίρρηση υπό τον όρο της αφθαρσίας
του. Τέσσερα άτομα, τεχνικοί τηλεόρασης μου είχαν πει. Το σπίτι είναι μονοκατοικία
διακοσίων πενήντα τετραγωνικών. Άνετα χώρεσαν. Μαζί κι οι διάφορες που
μπαινόβγαιναν καθημερινά. Αν κατάλαβα καλά, γιατί μπερδεύομαι με τις
βραζιλιάνες, υπήρχε ένας πυρήνας τεσσάρων πέντε γυναικών κι από εκεί και πέρα
παρέλασαν όλες οι φυλές του Ισραήλ κι ακόμα περισσότερες ελέω τεχνητής
γονιμοποίησης. Φασαρίες δεν γινόντουσαν. Τίποτα. Μουσικές ναι. Χοροί φυσικά. Όλα
όμως εντός πλαισίων κοσμιότητας κι ανοχής.
Στα μετάλλια όταν έπαιρναν γινόταν λίγος περισσότερος χαβαλές και τίποτα
άλλο. Έπιναν όμως τον αγλέουρα. Άγνωστα ποτά σε μένα τα περισσότερα. Κι έκαναν
σεξ. Σίγουρα στο μέλλον θα προσπαθήσουν να το κάνουν ολυμπιακό άθλημα. Και
φώτα πολλά. Όλο το σπίτι φωτισμένο. Τα φώτα στον κήπο. Μπροστά και πίσω. Τα
φώτα της εξώθυρας αλλά και της μάντρας. Το μικρό σιντριβάνι στη μέση του κήπου.
Τα πάντα. Όλα στο φως. Ποτέ άλλοτε το σπίτι μου δεν ήταν τόσο φωταγωγημένο.
Ίσως παλαιότερα σε δεξιώσεις που έδιναν οι γονείς μου, αλλά τότε δεν είχαμε τόσα
φώτα. Πολλά από αυτά προσετέθησαν από μένα έπειτα από πρόταση του
αρχιτέκτονα που ανέλαβε την προ ετών ανακαίνιση του σπιτιού. Με όλα αυτά τα
βραζιλιάνικα όμως το σπίτι μου έδειχνε να ζωντανεύει σιγά-σιγά. Άρχισε να γίνεται
ένα άλλο σπίτι. Χαρούμενο. Φωτεινό. Έγχρωμο. Πολύβουο. Έγινε άλλου σπίτι. Κάθε
μέρα γινόταν γιορτή.
Που τα ξέρω όλα αυτά; μα τώρα μένω ακριβώς απέναντι! Σε μια τριώροφη
πολυκατοικία. Δικιά μου είναι κι αυτή. Την έφτιαξε ο πατέρας μου για να μην έρθει
κάποιος άλλος άγνωστος και μας προσβάλει την θέα. Τους βλέπω από τον τρίτο
όροφο. Αυτός είναι πάντα ξενοίκιαστος. Τον κρατάω έτσι επίτηδες.
113_
ΛΕΥΤΈΡΗΣ ΚΡΗΤΙΚΌΣ

Βλέπει τη μονοκατοικία από παντού. Δεν θέλω να με βλέπουν. Στους άλλους
ορόφους μένουν κάτι άνθρωποι. Δύο οικογένειες. Έχουν κι από δύο παιδιά.
Οροφοδιαμερίσματα είναι.
Δεν με ενοχλούν. Πληρώνουν κανονικά κάθε πρώτη του μηνός σε λογαριασμό
τραπέζης. Βρήκα ευκαιρία με τους Ολυμπιακούς αγώνες και τους έκανα αύξηση.
Πριν, μου έδιναν 900€. Τους το έκανα 1200€ ασυζητητί! Ζεστοί άνθρωποι,
χαμογελαστοί, δεν έφεραν αντίρρηση.
Πάνε έρχονται, δέχονται κόσμο, γιορτές, γλέντια ακόμα και για ασήμαντον
αφορμή.
Τα παιδιά τους ευγενικά, καλοσυνάτα, πρόσχαρα. Φιλικοί άνθρωποι όλοι τους. Δεν
ξέρω, ίσως έχουν τους λόγους τους. Εγώ πάλι έχω μάθει αλλιώς. Φύλαγε τα ρούχα
σου για να τα έχεις όλα. Η ζωή, τι είναι η ζωή δηλαδή; γέλια, χοροί και τραγούδια;
Πως γελάνε και διασκεδάζουν και χοροπηδάνε έτσι απερίσκεπτα λοιπόν;
από άγνοια το κάνουν! Ναι! Εγώ ξέρω όμως! Δεν ξέρω τι ακριβώς, αλλά δεν πρέπει
να γελάω, να διασκεδάζω, να χοροπηδάω έτσι επιπόλαια. Αυτά άλλωστε είναι
απόρροια συναισθηματικής παράκρουσης. Βλέπω γύρω μου τον κόσμο που χαίρεται
και πανηγυρίζει με τα μετάλλια που κερδίζουν οι αθλητές μας και διαπορώ. Γιατί
γίνεται αυτό; από πού πηγάζει; και τι σημαίνει εθνικά υπερήφανος; και γιατί να έχω
ανάγκη να νοιώθω εθνικά υπερήφανος; εμένα με ενδιαφέρει να νοιώθω πλούσιος,
πλουσιότερος, πάμπλουτος. Εκεί θα πιστέψω πως κατέκτησα το μετάλλιο το δικό μου.
Το δικό μου χρυσό μετάλλιο. Να λοιπόν ο δικός μου στόχος. Να γίνω πάμπλουτος.
Είμαι προσανατολισμένος προς αυτή την κατεύθυνση. Ξέρω τι πρέπει να κάνω.
Σκληρή δουλειά, στερήσεις, πολύωρη προετοιμασία –προπόνηση προς άγραν των
καλύτερων ευκαιριών.
Χρησιμοποιώ βοηθήματα.
114_
ΤΟ ΟΡΟΠΈΔΙΟ ΎΨΟΣ ΤΩΝ ΜΥΡΜΗΓΚΙΏΝ

Φυσικά. Δεν μπορείς να κάνεις πρωταθλητισμό χρήματος άνευ βοηθημάτων. Στην
αρχή με προπονούσε ο πατέρας μου. Μέχρι που πέθανε. Απέκτησα μια εμπειρία.
Μετά με ανέλαβε ο πρώτος μου διευθυντής. Η μάνα μου, όσο ζούσε, με μάλωνε.
Πρόσεχε, θα καταστρέψεις τον οργανισμό σου, την ψυχική σου υγεία με ότι κάνεις!
Υπερβολές. Όταν έφυγε κι η μάνα μου άλλαξα διευθυντή.
Έγινα ο ίδιος, κι επομένως έκανα πια ατομική, υψηλού επιπέδου, προπόνηση.
Σαραντάρισα πια. Δεν έκανα οικογένεια. Απαγορεύεται αυστηρώς. Ο έρωτας, η
αγάπη, τα παιδιά είναι τροχοπέδη στα σχέδια μου.
Φίλους ούτε. Συνεργάτες έχω πολλούς. Είπαμε, δούναι και λαβείν. Ξεκάθαρα
πράγματα. Έχω εθιστεί πια στις αρχές που με δίδαξαν οι μεγάλοι μου δάσκαλοι.
Μακριά από συναισθηματισμούς κι οτιδήποτε τους προκαλεί.
Εδώ είναι που δρουν αποτελεσματικά τα βοηθήματα. Μην περιμένετε να τ’
αναφέρω. Δεν λέγονται, γιατί θεωρείται παράνομη κι αντιδεοντολογική η διακίνηση
τους. Θα πω μια λέξη μόνο. Χαρμολύπη. Μέχρι εκεί. Οι άνθρωποι πρέπει να βλέπουν
ότι θέλουν κι όχι ότι πραγματικά είναι. Του πατέρα μου η αγαπημένη διδαχή.
Κρείττον το σιγάν. Αυτό είναι κάποιου αρχαίου, αλλά άρεσε πολύ στον διευθυντή
μου. Μακριά από μας κι όπου θέλει ας μπει. Αγνώστου. Από τ’ αγαπημένα μου.
Καλύτερα να σε λυπούνται, παρά να σε ζηλεύουν. Να ζητάς για να μην σου ζητάνε.
Να μην κλαις να μην γελάς, να μην εκδηλώνεσαι, άσε να το κάνουν οι άλλοι. Μιζέρια,
γκρίνια, φθόνος, ζήλια, κριτική, αρνητική σκέψη. Μάθε να ζεις μαζί τους.
Αφουγκράσου τους χτύπους της καθημερινότητας των πολλών.
Μάθε να μην ξεχωρίζεις.
Μεγάλες κουβέντες. Σπαράγματα γνώσης. Κεφάλαιο. Να ζηλεύω, να φθονώ, να
κατακρίνω τη δουλειά των άλλων. Να σπέρνω έντεχνα την αμφιβολία και την
αμφισβήτηση παντού. Συστηματικά. Αυτό κάνω στο γραφείο.
115_
ΛΕΥΤΈΡΗΣ ΚΡΗΤΙΚΌΣ

Έρχεται τις προάλλες η ταμίας και μου λέει, «εξαιρετική κύριε διευθυντά η τελετή
έναρξης! Θαυμάσια! Την είδατε;» Την είδα της απάντησα. Σοφιστικέ αρλούμπες.
Καραβάκια, χαρωπά τα δύο μου χέρια τα χτυπώ, το λύκειο Ελληνίδων σε επίδειξη
μόδας, μπουζούκια να παίζουν σατέν ρεμπέτικο, αγνώστου ταυτότητας ιπτάμενα
αντικείμενα κι έξοδος με λίγο κρασί, λίγο θάλασσα και τ’ αγόρι μου. Την κλόνισα
συθέμελα. Κόμπλαρε. Προβληματίστηκε. Είμαι σίγουρος πως σκέφτηκε μήπως έχω
δίκιο. Χαζή τελείως. Θα μπορούσε να με αδειάσει με ένα απλό εμένα μου άρεσε και
συγκινήθηκα κιόλας. Δεν το έκανε. Κατέβασε το κεφάλι κι έφυγε ηττημένη.
Θρίαμβος. Χαίρομαι, αλλά δεν εκδηλώνομαι. Δεν πρέπει. Είπαμε, η έκφραση των
συναισθημάτων είναι αδυναμία. Στη συνέχεια άρχισαν να ταυτίζονται με την κριτική
μου κι άλλοι συνάδελφοι. Μειδίασα χαιρέκακα. Στο ύφος και το βλέμμα των
ομοϊδεατών συναδέλφων καθρεπτιζόταν ο ιός του φθόνου και της κακίας.
Αντίθετα η ταμίας είχε ζαρώσει στη θέση της προσπαθώντας να κρύψει τη λύπη
της στο μέτρημα χαρτονομισμάτων. Κι ήταν και βουρκωμένη. Χαζή εντελώς είπαμε.
Αφού να φανταστείτε είναι εθελόντρια στους Oλυμπιακούς αγώνες! Αν είναι
δυνατόν! Και χωρίς κανένα απολύτως όφελος! Το έκανε λέει γιατί αν δεν
ενδιαφερθούμε οι Έλληνες για άψογους αγώνες ποιος θα το κάνει; Της λέω κι εγώ
σκασίλα μου αν οι αγώνες είναι άψογοι, ποιος δίνει σημασία;
«Όχι, κύριε διευθυντά, δεν είναι έτσι!», πετάχτηκε σαν ελατήριο πάθους η Μυρτώ,
η άλλη ταμίας, «μπορεί να είμαστε μια μικρή χώρα αλλά είμαστε περήφανος λαός! Τι
κι αν μας λείπουνε τα στοιχειώδη! είμαστε οικοδεσπότες! οφείλουμε να
περιποιηθούμε τους καλεσμένους μας με τον καλύτερο δυνατό τρόπο! Δεν βλέπετε
μήνες τώρα τον πόλεμο που μας κάνουν τα ξένα μέσα ενημέρωσης; με τι μένος που
φθάνει στα όρια του μίσους σχολιάζουν το κάθε τι ελληνικό! Εμείς πρέπει να
απαντήσουμε στη δική μας γλώσσα και με τον δικό μας καθαρά ελληνικό τρόπο! Να
τους αγκαλιάσουμε, να τους αγαπήσουμε, να δώσουμε τα πάντα για τους ξένους μας!
116_
ΤΟ ΟΡΟΠΈΔΙΟ ΎΨΟΣ ΤΩΝ ΜΥΡΜΗΓΚΙΏΝ

Ίσως έτσι να καταλάβουν πως αυτός ο μικρός αλλά τόσο περήφανος λαός κατάφερε
να γεννήσει τόσους ήρωες, τόσους ποιητές τόσους φιλοσόφους…
…αλλά και πόσους Εφιάλτες, δεν έχετε νοιώσει ούτε στο ελάχιστο κύριε διευθυντά
να προσβάλλεστε ώστε να θέλετε να κάνετε κάτι για να αντιστραφεί αυτό το
τεράστιο κύμα αμφισβήτησης που απειλεί να μας καταπιεί;»
Είναι ο Πέτρος, η Μυρτώ κι η Μαρία στην τράπεζα που είναι ιδιαιτέρως
ευαισθητοποιημένοι με τους Ολυμπιακούς αγώνες. Δεν μπορεί να είναι τυχαίο πως
είναι οι οικονομικά ασθενέστεροι απ’ όλους μας!
Κι όσο πλησίαζαν οι αγώνες, τόσο υπερέβαλλαν εαυτούς προκειμένου να
αντεπεξέλθουν όπως έλεγαν στο ραντεβού με την ιστορία. Καλά παιδιά, εργατικά,
υπεύθυνα αλλά λεφτά στη ζωή τους δεν πρόκειται να κάνουν. Είναι ασαφές,
τουλάχιστον σε μένα, το κίνητρο της συμπεριφοράς τους.
«Δεν υπάρχει τίποτα περίεργο κύριε διευθυντά», έρχεται ο Πέτρος να σχολιάσει
λες και κατάλαβε την σκέψη μου. «Κανένα κίνητρο παρά μόνο χαρά για την αγάπη
που προσφέρεις σ’ έναν ιερό σκοπό. Κι ο σκοπός είναι να φωτίσουμε τις ψυχές μας
δίνοντας απλόχερα τη βοήθειά μας χωρίς να περιμένουμε κανένα αντάλλαγμα. Ή
μάλλον ναι, περιμένουμε αντάλλαγμα! Ένα μεγάλο, τεράστιο, φωτεινό χαμόγελο!
Αυτό θέλουμε να είναι το αντάλλαγμα μας!».
Τι να τους πεις τώρα; πώς να εξηγήσεις σε ανθρώπους που πάλλονται από
ενθουσιασμό ότι ένα φωτεινό χαμόγελο δεν θα τους αυξήσει τον τραπεζικό τους
λογαριασμό; Ο ενθουσιασμός είναι ένας κακός σύμβουλος! Σε κάνει να πιστεύεις πως
είσαι ανίκητος! Είναι όπως ο έρωτας! Δαίμονας! Σε κατατρώγει και νομίζεις το
αντίθετο, πως γίνεσαι αθάνατος! Το χαμόγελο! Εχθρός της τάξης και της ισορροπίας!
Ένα στάδιο πριν την γελοιοποίηση! Είναι ν’ απορείς πως κατάφεραν αυτοί οι
άνθρωποι με τέτοια επιπολαιότητα να φανούν τόσο χρήσιμοι στους διοργανωτές των
αγώνων! Γιατί βέβαια αυτά τα μυαλά πρέπει να τα είχαν οι περισσότεροι αν όχι όλοι
οι εθελοντές! Εκτός, πράγμα που εγώ πιστεύω,
117_
ΛΕΥΤΈΡΗΣ ΚΡΗΤΙΚΌΣ

κι αν δεν ήταν τόσο άψογοι οι αγώνες αλλά για ευνόητους λόγους
αποσιωπήθηκαν πολλά…
δεν είναι και δύσκολο, δίνεις κάτι τις στους δημοσιογράφους και σου γράφουν πως
η κηδεία ήταν γιορτή…
Τα πιο πολλά βράδια των αγώνων ήμουν στο σπίτι. Καθόμουν στο μπαλκόνι στα
σκοτεινά και χάζευα τους Βραζιλιάνους.
Σχεδόν καθημερινά ένας τους ανέβαινε στη σοφίτα όπου είναι το γραφείο μου και
διάβαζε. Μέχρι να έρθουν οι φίλες τους. Δεν ξέρω κι ούτε με νοιάζει τι διάβαζε.
Έχω πολλά βιβλία στα αγγλικά και τα γαλλικά. Ένα βράδυ τον είδα που
κυριολεκτικά ρουφούσε τον τηλεφωνικό κατάλογο.
Μου πέρασε από το μυαλό πως ήταν ταξιδιώτης του χρόνου και μάζευε
πληροφορίες. Λοιπόν από εδώ που παρατηρώ το σπίτι μου, φαίνεται αλλιώτικο. Σε
σημείο που να αναρωτιέμαι αν είναι δικό μου. Έχω την εντύπωση πως ταιριάζουν οι
Βραζιλιάνοι με το σπίτι. Το φώτισαν. Του έβαλαν μουσική. Το γέμισαν ανθρώπους. Το
έντυσαν με φωνές. Ως και τα παιδιά με τα μηχανάκια που κάνουν delivery φαγητό
ταίριαξαν.
Πότε σουβλάκια, πότε κινέζικο, πότε πίτσες και πάει λέγοντας. Δεν ξέρω. Αυτό,
είναι ένα άλλο σπίτι. Κάτι ανάλογο έγινε και με τους Ολυμπιακούς αγώνες. Αυτός
είναι ένας άλλος λαός. Δεν είναι οι γνωστοί Έλληνες. Εγώ νόμιζα πως είμαστε
περισσότεροι οι σκεπτόμενοι και σοβαροί. Ξαφνικά γεμίσαμε εθελοντές. Εθελοντές
στα πάντα. Στην εξυπηρέτηση, στην καλή κουβέντα, στα φωτεινά χαμόγελα, στην
ειλικρίνεια, παντού. Άλλος λαός. Αισθάνθηκα να απειλούμαι.
Ώρες είναι έλεγα να αμφισβητηθούν επιτεύγματα δεκαετιών. Ώσπου ήρθε εκείνη
η κούρσα των 200 μέτρων. Ο τελικός. Είχα εισιτήριο κι ήμουν μέσα. Εννοείται δεν το
είχα πληρώσει. Από τα δωρεάν της τράπεζας. Κι έγινε το θαύμα.
118_
ΤΟ ΟΡΟΠΈΔΙΟ ΎΨΟΣ ΤΩΝ ΜΥΡΜΗΓΚΙΏΝ

Ο κόσμος αποδοκίμαζε, φωνάζοντας το όνομα του δικού μας αθλητή που είχε
αποκλειστεί επειδή είχε προκλητικά αρνηθεί να περάσει ντόπινγκ κοντρόλ.
Χάρηκα συγκρατημένα. Ο σκοταδισμός μας είχε νικήσει. Το λιπαρό, στιλπνό και
σπυριάρικο προσωπείο του Έλληνα είχε θριαμβευτικά ταξιδέψει σ’ όλο τον κόσμο! Η
μιζέρια στα καλύτερά της! Ώσπου ήρθε η αυριανή της απονομής των μεταλλίων.
Μέσα ήμουν και πάλι. Και ω της απελπισίας! οι νικητές της κούρσας των 200 μέτρων
αποθεώθηκαν! Unbelievable! Άρχισαν να με ζώνουν τα φίδια, τα σχόλια που άκουγα
να έρχονται από παντού έγιναν λάδι στη φωτιά που άναψε εντός μου, όχι στους
αθλητές όλων των φαρμακευτικών εταιριών! όχι στην υποκρισία των πολυεθνικών!
ναι στην απονομή των ύμνων των χωρών! ειδικά όταν στολίζονται με αγνό κλαδί
αγριελιάς. Απογοήτευση, ελεγχόμενη ευτυχώς, δεν μπορείς να βγάλεις άκρη τελικά
μ’ αυτό τον λαό. Έλληνες. Που είναι άραγε όλοι εκείνοι που κράτησαν ψηλά την
σημαία της αμφισβήτησης, της καχυποψίας, της γκρίνιας και της μιζέριας τόσα
χρόνια τώρα; που έχουν κρυφτεί; κι αυτό το παλιρροϊκό κύμα έκστασης και
θαυμασμού των ξένων αμέσως μετά την λήξη των αγώνων τι να σημαίνει και τι να
σηματοδοτεί;
Δεν μ’ αρέσουν αυτά. Είναι εκτός προγράμματος. Δεν έχω συνηθίσει έτσι. Δεν
είναι συγκεκριμένα πράγματα.
Έχουν τόσα πάνω και κάτω. Είναι γεμάτα εικόνες. Κι οι εικόνες έχουν μια
αμεσότητα που
τρομάζει. Οι εικόνες είναι αλήθεια. Κι η αλήθεια είναι κάτι πέρα από εμάς. Είναι η
πραγματικότητα.
Θέλω να κλάψω. Ναι. Δεν ξέρω πως, δεν ξέρω γιατί, αλλά θέλω να κλάψω. Μαμά,
μπαμπά, είναι αυτό κάποιου είδους μήνυμα που μου στέλνετε; και γιατί αργήσατε
γαμώτο! Και τι θα κάνω εγώ τώρα; Πως θα ζήσω εκτός προγράμματος;
119_
ΛΕΥΤΈΡΗΣ ΚΡΗΤΙΚΌΣ

Εκεί ήταν που εμφανίστηκε ο πατέρας μου. Δια χειρός δημοσιογράφου τινός. Ο
οποίος στηλίτευσε, με πρωτοφανή κακία που ξεπέρναγε τα όρια του φθόνου, τις
ανάλαφρες, επιπόλαιες, παρορμητικές, μα καλοκάγαθες δηλώσεις της χρυσής
ελληνίδας πρωταθλήτριας των 400 μέτρων με εμπόδια.
Αναθάρρησα. Κοιμόμουν σε όνειρο ή ονειρευόμουν πως κοιμόμουν;
Τι σημασία έχει;
Το χρυσό μετάλλιο ζηλοφθονίας απονέμεται πανηγυρικά σε μένα και τους
ομοϊδεάτες μου.
Η μιζέρια ξανά στο θρόνο της. Απόλυτα ικανοποιημένος έκλεισα την εφημερίδα κι
άνοιξα την τηλεόραση. Έκτακτο δελτίο. Μακελειό σε σχολείο στη Ρωσία. Τρομοκράτες
εισέβαλλαν πιάνοντας για ομήρους παιδιά, γονείς, δασκάλους. Ενδιαφέρον θέμα το
παρακολούθησα. Μεταξύ των δασκάλων κι ένας Έλληνας μαθαίνω λίγο αργότερα.
Ώσπου γεμίζει επιφωνήματα η οθόνη!
Αρνείται ν’ αποχωρήσει ο Έλληνας δάσκαλος χωρίς τους μαθητές του! Τον
αφήνουν να φύγει κι αυτός αρνείται! Είναι γεγονός! Δεν φεύγει μόνος του!
Ο Έλληνας δάσκαλος σε μια απομακρυσμένη φτωχική επαρχία της ρωσικής
επικράτειας!
Φύγε ρε! Του φωνάζω εγώ όρθιος μπροστά στην τηλεόραση. Βαλτός είσαι ανάθεμα
σε! Φύγε και θα μου χαλάσεις τη γιορτή!
Δεν έφυγε ο καριόλης…
120_
ΤΟ ΟΡΟΠΈΔΙΟ ΎΨΟΣ ΤΩΝ ΜΥΡΜΗΓΚΙΏΝ

9.
ΠΟΜΈΝΩΣ ΣΉΜΕΡΑ ΕΊΝΑΙ ΚΥΡΙΑΚΉ. ΤΑ ΓΝΩΣΤΆ ΛΟΙΠΌΝ. ΕΦΗΜΕΡΊΔΕΣ ΥΠΌ ΜΆΛΗΣ ΛΕΣ κι είναι
λάμπες θυέλλης και γρήγορα στο καφέ να προλάβουμε θέση στα τραπεζάκια
με τους καναπέδες. Οι δικές σου κι οι δικές μου. Φοράς τα γυαλιά τα σοφιστικέ, τα
μαλλιά σου μαζεμένα στυλ executive coiffure, ντύσιμο καθώς πρέπει πρωινού,
κάθεσαι πλάτη με προφίλ στη τζαμαρία ώστε να φαίνεται τι διαβάζεις και να
υποψιάζονται ποια δήθεν είσαι. Εγώ πάλι στα μούτρα των διερχομένων μοστράρω τις
αθλητικές εφημερίδες κι από μέσα μου νευριάζω που δεν έχω το σθένος να σε
τραβήξω μακριά απ’ όλα αυτά.
Ε
Να σου λύσω τα μαλλιά που τα έχεις κότσο, να ιχνογραφηθεί η θηλυκότητα στο
παρουσιαστικό σου, να σε βλέπω πάλι στο μπλου τζιν που λατρεύω να φοράς
ανεπιτήδευτα χαμηλοκάβαλο, και για μαΐστρα το λευκό σου το t-shirt. Και να πλέεις
ηλιόλουστη κοιτώντας με στα μάτια να λιγώνομαι που είναι Κυριακή πρωί συνεχώς
στο ασπρόμαυρο παρελθόν της μοναδικής αυτής στιγμής. Θυμάσαι τη φωτογραφία;
που ήμασταν; μας είχε τραβήξει ένας γιαπωνέζος συνεπαρμένος, όπως είχε πει, από
την δύναμη της απλότητας να ακινητοποιεί το χρόνο προκειμένου να προσπεράσει ο
έρωτας στο finish την αναπόφευκτη φθορά. Θυμάμαι όταν μας την έστειλε την πήρες
και την έβαλες στο γραφείο σου σαν ανθοδέσμη ανάμεσα στα τόσα άχρωμα
αναλώσιμα υλικά. Μα όταν σου ήρθε η προαγωγή μαζί με τη μεταγραφή την
καταχώνιασες κι αυτή, ως άλλου είδους αναλώσιμο, στο άλμπουμ αναμνήσεων. Το
πέρασμα από το βωβό κινηματογράφο στον ομιλούντα απομυθοποίησε πολλούς και
κατέστρεψε περισσότερους. Τα λόγια σου τότε. Η προσαρμογή με την
πραγματικότητα δεν είναι θέμα ηθοποιίας αλλά δεξιοτήτων. Είχα πει εγώ. Ναι, αλλά
για να γίνεις σταρ δεν αρκούν οι δεξιότητες απαιτείται κι η ηθοποιία. Αντέτεινες. Και
121_
ΛΕΥΤΈΡΗΣ ΚΡΗΤΙΚΌΣ

σ’ εμποδίζει μια φωτογραφία; Ψέλλισα. Μου κάνει ασπρόμαυρο το μέλλον γιατί
κουβαλά εντός της μια μου αδυναμία, ότι έχω υπάρξει ερωτευμένη γυναίκα κι
επομένως ευάλωτη. Απήντησες.
Τόμπολα. Αποσύρθηκα στα δωμάτια μου να μελετήσω εκ νέου το είναι και το
μηδέν. Μετά είδα ποδόσφαιρο συνοδεία άφθονης μπίρας. Είχαμε χάσει, ως συνήθως,
και τελείωσα τη βραδιά μου βλέποντας μια τσόντα στην τηλεόραση ώσπου
αποκοιμήθηκα. Την επομένη ημέρα, Δευτέρα ήταν, εσύ πέταγες για Παρίσι κι εγώ
είχα meeting για τον προϋπολογισμό της νέας χρονιάς.
Κυριακή λοιπόν. Έχει μια ανακατωσούρα η θάλασσα σήμερα. Σαν να θέλει να
ξεράσει από μέσα της κάτι. Παθαίνει η θάλασσα ναυτία; Μπα, εγώ είμαι ο στόχος.
Πρέπει να ξεράσω επομένως. Μα δε θέλω! Ούτε καν ζαλίζομαι! Άσε που δεν κουβαλώ
ανεπιθύμητο φορτίο εντός μου. Άλλωστε γράφοντας είναι σαν να ξερνάω. Από την
άλλη υπάρχουν πράγματα που διατηρούνται στη μνήμη μου πεισματικά ανεξίτηλα.
Και θεριεύουν από χρώματα όσο γράφοντας σβήνω κάποια άλλα. Είναι οι ομιλούσες
φωτογραφίες μου. Αυτές που ζωντανεύουν καθώς πεθαίνει ο βωβός κινηματογράφος
της προηγούμενης ζωής μου.
Αν και δεν είναι και τόσο τραγικό να ναυαγήσει κάποιος στο παρελθόν του εμένα
με χαλάει η σκέψη. Ο Κριεζής ήταν μπροστά στην οθόνη του υπολογιστή και είχε
εστιάσει στην πορτοκαλί κουκίδα της Καραϊβικής θαλάσσης. Κάπως σαν αυτόν είμαι.
Εντάξει, αυτός είναι άθελά του ναυαγός. Ψάχνεται όμως όπως κι εγώ. Να σωθεί από
το άγνωστο μέλλον. Όπως κι ο φίλος μου ο συγγραφέας. Κι αυτός ψάχνεται.
Αραδιάζει ιστορίες λες κι είναι σανίδες σωτηρίας. Σωσίβιες λέμβοι. Σου λέει, όσο
περισσότερες τόσο αυξάνονται κι οι πιθανότητες να προλάβει να μπει σε κάποια. Για
να δω όμως τι κάνει. Που βρίσκεται. Σπίτι του ως συνήθως. Και τσακώνεται με τη
συμβία του. Την πληγώνει το κάθαρμα.
122_
ΤΟ ΟΡΟΠΈΔΙΟ ΎΨΟΣ ΤΩΝ ΜΥΡΜΗΓΚΙΏΝ

Ότι και να κάνεις, ότι και να πεις, με συναισθήματα κατεψυγμένα δεν τη βγάζεις
καθαρή! Όποιον κι αν υποδυθείς δεν πρόκειται να με ξεγελάσεις. Είσαι ένα σεξιστικό
γουρούνι όπως όλοι. Καλά κάνω.
Γράφεις τόση ώρα διάφορες άσχετες μεταξύ τους αρλούμπες κι απορώ με την
υπομονή μου.
Και πότε παρακαλώ η αναζήτηση της ταυτότητας ενός ανθρώπου γινόταν μόνο σε
σχετικά μεταξύ τους κατατόπια; Δεν καταλαβαίνεις ότι μάχομαι όπως οι διασώστες
χτυπημένου από σεισμό κτιρίου; Μπα, τώρα μου έγινες και διασώστης; Μα το σπίτι
μου χτυπήθηκε από σεισμό, το ξέχασες; γκρεμίστηκε συθέμελο και κάπου εντός του
βρίσκομαι καταπλακωμένος! Και τι σε κάνει να πιστεύεις ότι γράφοντας θα σε βρει ο
διασώστης εαυτός σου; μα είναι απλό γλυκιά μου, οι ιστορίες είναι η σφυρίχτρα μου!
όσο γράφω τόσο αυτή διαλαλεί το στίγμα μου. Ας πούμε η ιστορία του Μάκη. Ποιος
είναι αυτός; Δεν στο έχω διαβάσει; Όχι, και μου έχεις στερήσει τη γνωριμία μ’ ένα
ακόμη αριστούργημά σου…
Ο Μάκης. Νοίκιασε μια από χρόνια ερειπωμένη μονοκατοικία που είχε κήπο από
την πίσω μεριά. Τη ζωντάνεψε, διαμόρφωσε και τα δύο πρώτα δωμάτια σε κουρείο κι
ότι περίσσεψε το ζωγράφισε για σπίτι του. Μόνος. Χωρίς οικογένεια. Έξω καρδιά
όμως. Καλοσυνάτος με τους πάντες. Από την αρχή κέρδισε τον κόσμο με το φέρσιμό
του. Το κουρείο του ήταν παλιό, παραδοσιακό κι ας ήταν ο ίδιος τριανταπεντάρης.
Σαπουνάδες και ξουράφια, ψαλίδια και χειροκίνητες μηχανές. Αρωματισμένες και
παστρικά βαλμένες πάντα οι πετσέτες να προσμένουν τους πελάτες. Και πολλά
μυρωδικά που εξελίχθηκαν σε θυμιάματα και σπονδές στο βωμό ενός ρόλου που του
ανατέθηκε άτυπα και συνοπτικά. Του ακροατή μικρών και προσωπικών καθημερινών
ιστοριών. Πλάθοντας όλες μαζί ένα έργο γεμάτο έρωτα, δράση, ίντριγκες, πάθη και
μίση, φιλοδοξίες και εγωισμούς, μικρότητες και άλλα.
Είχε και μουσική υπόκρουση για να βοηθάει την ατμόσφαιρα. Blues. Μόνο. Γιατί το
blues, εξηγούσε, δεν είναι μόνο μουσικό είδος αλλά διάθεση και τρόπος ζωής. Ενίοτε,
123_
ΛΕΥΤΈΡΗΣ ΚΡΗΤΙΚΌΣ

όταν βαρυθυμούσε η ομήγυρη και το παράπονο έβγαινε μινόρε στάλα-στάλα, έβαζε
Μάρκο, πού ήτανε κι αυτός μπεσαλής και κιμπάρης, όπως τον έλεγε. Ο άλλος δεν του
άρεσε, ήτανε πολύ βλάχος για τα γούστα του.
Λίγο πριν εξαφανιστεί αισθανόταν κάπως, δεν το έκρυβε, σαν να είχε επηρεαστεί
κι αυτός από την ψυχολογία των πελατών του. Οι περισσότεροι αισθάνονταν χάλια.
Ναι όπως το ακούτε, χάλια. Όλοι τους, μα όλοι, πήγαιναν στο κουρείο του φορτωμένοι
και με το που θρονιάζονταν στις πολυθρόνες άρχιζαν το ξεφόρτωμα. Ξεφόρτωναν τα
χάλια τους λες κι ήταν τα χαλιά του σπιτιού τους και τα είχαν φέρει σ’ αυτόν για
καθάρισμα. Κι αυτός, παρόλο που αγχωνόταν με τα προβλήματά τους, δεν τους
αποθάρρυνε παρά αφουγκραζόταν υπομονετικά τους καημούς με τα σιρόπια τους
μέχρι να στραγγιστούν τελείως.
Στο τέλος της ημέρας έκανε ταμείο δύο φορές, μια για τις εισπράξεις κι άλλη μια
για τις ιστορίες του καθενός ξεχωριστά. Κι ενώ μετρώντας τα λεφτά του τελείωνε
κάνοντας τον σταυρό του με υπόκρουση το δόξα σοι ο Θεός, αποταμιεύοντας τις
ιστορίες έπιανε έκκληση απελπισίας, βόηθα Παναγιά μου!
Κάθε πρωί ανοίγοντας το μαγαζί λιβάνιζε. Για το μάτι των κακών πνευμάτων κι
όχι μόνο. Σ’ όσους πελάτες ερχόντουσαν πρώτοι, είτε τους έλεγε πως είναι λιβάνι και
σταυροκοπιόντουσαν παρέα, είτε αν ήταν από τους άλλους, τους πιο μοντέρνους, πως
ήταν ένα ειδικό χαρμάνι που του έστελναν κάτι φίλοι από το Νεπάλ, που φτιάχνει το
κάρμα του καθενός σύμφωνα με ότι τραβά η ψυχούλα του! Τι να έκανε; στον καθένα
ταίριαζε ότι ήθελε ν’ ακούσει! Δεν είχε άδικο. Κουρέας ήταν, όχι ψυχαναλυτής!
Σε όλους είχε μια λύση να προτείνει. Εμπεριστατωμένη. Κι οι πάντες είχανε να
λένε για το Μάκη που κούρευε και ξύριζε όχι μόνο τρίχες αλλά κι ενοχές, και
συγνώμες, και πίκρες, και στενοχώριες κι απογοητεύσεις. Ποτέ δεν αρνήθηκε τη
βοήθειά του σε κανέναν. Και πόσες φορές δεν ξενύχταγε υπομονετικά μέχρι να βγει ο
καημός του πελάτη από τα σωθικά του και να γίνει αναστεναγμός ανακούφισης!
124_
ΤΟ ΟΡΟΠΈΔΙΟ ΎΨΟΣ ΤΩΝ ΜΥΡΜΗΓΚΙΏΝ

Και ξαφνικά χάθηκε. Έτσι απότομα. Όπως απότομα είχε εμφανιστεί κομίζοντας
νέα ήθη και συμπεριφορές σε γερασμένους ψυχικά ανθρώπους.
Κάτι τον βασάνιζε. Όλοι το είχαν καταλάβει. Κανένας όμως δεν είχε μπει στον
κόπο να τον ρωτήσει. Να του σταθεί. Να τον ακούσει. Να τον αφουγκραστεί. Όχι.
Άλλωστε όλοι είχαν τα δικά τους προβλήματα. Αυτά που τους έγδερναν αργά-αργά
την ψυχή, μετατρέποντάς τους σε τομάρια κι εαυτούληδες.
Τελείωσες; προς το παρόν ναι. Παρακάτω δεν έχει; δεν έχει όχι. Γιατί σου τέλειωσε
η έμπνευση; όχι, τελείωσε το μελάνι του εκτυπωτή. Κάνουμε και χιούμορ.
Α μάλιστα τώρα κατάλαβα! Ένας από τους άλλους εαυτούς σου είναι κι αυτός
συγγραφέας έτσι; Βουλωμένο γράμμα διαβάζεις λοιπόν. Αλλά ρε παιδί μου τι ζόρι
τραβά ο άνθρωπος! Δεν είναι ζόρι, ευκοίλια είναι και βγαίνει αβίαστα. Κι έλεγα κι εγώ
γιατί βρωμάει. Αηδίες, ξέρεις τι ήταν αυτό που άκουσες;
Χαρτί υγείας μήπως; άσκηση από το σεμινάριο δημιουργικής γραφής που τον έχω
στείλει. Α μάλιστα, κι αναρωτιόμουν τι κάνουνε σ’ αυτά τα σεμινάρια, που να
φανταστώ ότι η διάρροια στους συγγραφείς είναι θέμα μελέτης κι εκπαίδευσης.
Δεν κόβεις τις μαλακίες; μπα; σε θίξαμε; έκανε ένα συγγραφικό λάθος το
κατάλαβες; Μου διέφυγε. Δεν έπρεπε να τελειώσει το κείμενο με αυτή την αφοριστική
δήλωση. Βοήθησέ με γιατί αντιμέτωπη με τη λογοτεχνία αισθάνομαι πολύ ντυμένη. Η
τελευταία πρόταση είναι στιλιστικό και λογοτεχνικό λάθος. Στη λογοτεχνία δε
δηλώνουμε. Αφήνουμε τον αναγνώστη να συμπεράνει. Α, μάλιστα! Τώρα κατάλαβα,
δεν πρέπει να λέμε δηλαδή ότι κάποιος είναι αρχίδι, αλλά να αφήνουμε τον
αναγνώστη να το καταλαβαίνει μόνος του. Κάπως έτσι. Τώρα κατάλαβα γιατί στα
ξερονήσια οι δεξιοί ζητούσαν από τους αριστερούς δηλώσεις. Για πες μου. Για να
θεωρηθούν αργότερα μυθεύματα κι όχι πραγματικότητα τα όσα πέρασαν. Μα δεν
έχει σχέση αυτό! Φυσικά και έχει! Η λογοτεχνία είναι η πραγματικότητα των άλλων
έχεις πει…
125_
ΛΕΥΤΈΡΗΣ ΚΡΗΤΙΚΌΣ

Σου την έφερε παπάρα! Μπράβο κυρά μου! μπράβο κοπέλα μου! άντε παράτα τον
να βρεις την υγειά σου. Έλα σε μένα να σε κάνω βασίλισσα! συγγραφείς σου λέει ο
άλλος. Ανασφαλείς του κερατά.
Δεν αλλάζουμε θέμα; Και τι να πούμε; Τι υπάρχει πίσω από την μικρή νυχτερινή
μουσική του Μότσαρτ και την 15η συμφωνία του Σοστακόβιτς; Μια συνταγή για
τσουρέκι; μη μου γαμάς την κουβέντα! Είπα να την γλυκάνω λίγο! η πρωτοπορία
όπως την περιγράφει αποδομητικά ο Τσόκλης! «δεν υπάρχει πρωτοπορία στη τέχνη
αν η ωριμότητα δεν προηγείται της παιδικής ηλικίας!» γιατί το λέω και ποιος είμαι; μα
ελπίζοντας πως ότι σκέφτομαι με βοηθά πρωτίστως να ξέρω ποιος δεν είμαι και που
δεν θα φτάσω, έτσι απαλλάσσομαι των ευθυνών της ωριμότητας αλλά και της
παιδικής ηλικίας…
Τελικά όσο ψάχνεις τον εαυτό σου σε άλλους τόσο αποστασιοποιείσαι από σένα, κι
αυτό είναι καλό γιατί σ’ έχω βαρεθεί απίστευτα…
Μην τον παρηγορείς κορίτσι μου. Άφησέ τον στη μιζέρια της έρευνάς του. Που θα
πάει, σε αδιέξοδο θα καταλήξει πάλι. Έτσι γίνεται με όλους τους εαυτούληδες. Όσο
τους πιάνει ο φόβος του θανάτου αισθάνονται ενοχές κι αναζητούν με ευχέλαια
συγνώμης τη συγχώρεση. Μα όταν ξεθαρρεύουν ξαναγίνονται ότι πραγματικά είναι.
Νάρκισσοι. Κάτι ξέρω κι εγώ.
Ένας στους τέσσερις Ευρωπαίους ενήλικες εκδηλώνει κάποια ψυχική ασθένεια με
συχνότερες την κατάθλιψη και τις αγχώδεις διαταραχές. Σε αυτές περιλαμβάνεται
και το εργασιακό στρες, στο οποίο οι Έλληνες αναδεικνύονται «πρωταθλητές» μεταξύ
των κατοίκων των χωρών της E.E. των «25»: ένας στους δύο εργαζόμενους στη χώρα
μας (ποσοστό 55%) δηλώνει ότι βιώνει έντονο άγχος στη δουλειά του, ενώ το
αντίστοιχο ποσοστό μεταξύ των Ευρωπαίων υπαλλήλων είναι 28%.
126_
ΤΟ ΟΡΟΠΈΔΙΟ ΎΨΟΣ ΤΩΝ ΜΥΡΜΗΓΚΙΏΝ

Μιλάμε με το Νίκο στο τηλέφωνο. Με έχει πάρει από τη Γενεύη. Συμμετέχει σ’
ένα happening που έχει διοργανώσει η εταιρεία του. Τιμώμενο πρόσωπο είναι ένας
συνάδελφος του. Ιάπωνας που τερμάτισε ευδοκίμως την καριέρα του. Όλα τα
διευθυντικά στελέχη από όλο τον κόσμο είναι παρόντα στην τελετή. Εκατοντάδες
πολύχρωμα μπαλόνια με ήλιο έχουν δημιουργήσει μια υπεράνω φαντασμαγορική
σκεπή. Ένας - ένας περνούν οι συνάδελφοι κι αποχαιρετούν τον Ιάπωνα. Κάθε
αποχαιρετισμός συνοδεύεται κι από μια ευχή. Έκαστη ευχή γραμμένη σε μικρό
πάπυρο δένεται όμορφα και στέρεα στην απόληξη σχοινιού ενός μπαλονιού. Ο
Ιάπωνας ανταποδίδει την χειραψία, κι απελευθερώνει το μπαλόνι ευχή στον αέρα. Αν
το μπαλόνι τερματίσει ανεμπόδιστα την πορεία του στα χέρια κάποιου μίλια μακριά,
κι αυτός ο κάποιος διαβάσει την ευχή κι επικοινωνήσει με τον Ιάπωνα, τότε η ευχή θα
τερματίσει κι αυτή με επιτυχία την πορεία της και θα πραγματοποιηθεί.
Ο Νίκος μου αναμεταδίδει το όλο συμβάν από το τηλέφωνο και γελάμε.
Ξαφνικά η συνομιλία μας τερματίστηκε. Αιφνιδίως. Πρόλαβα να ακούσω κάτι σαν
παφλασμό. Χαθήκαμε με το Νίκο. Πέρασαν μέρες και μέρες κι αυτός άφαντος.
Κάποια στιγμή τηλεφώνησα στο γραφείο του. Είχε επιστρέψει από το πολυήμερο
ταξίδι του. Που είσαι ρε; έλα, μου λέει, σε έχασα στη λίμνη της Γενεύης! Τι εννοείς; Να
εκεί που μιλάγαμε μου έπεσε το κινητό μέσα στη λίμνη! Έχασα όλα τα τηλέφωνα που
είχα! Δηλαδή εγώ είμαι τώρα στη λίμνη βυθισμένος; μα αφού εκεί είχα το τηλέφωνό
σου όπως όλων! Τότε όλοι είμαστε βυθισμένοι στον πάτο της λίμνης! Μα τι λες τώρα;
τα τηλέφωνά σας έχασα μαζί με το δικό μου! Άρα κι εσύ είσαι βυθισμένος μαζί μας…
Ρε, πιωμένος είσαι; εγώ όχι, άλλος ήταν και φαίνεται ευχήθηκε στον Ιάπωνα να
απαλλαγεί γρήγορα από όλους όσοι τον περιτριγυρίζουν. Άντε και το δέχομαι, εσένα
που σε ήξερε ο Ιάπωνας για να χαθείς μαζί μας στον πάτο της λίμνης; εγώ θα
μπορούσα να είμαι οι παράπλευρες απώλειες, η συνείδηση που έχετε χάσει και δεν
θέλετε να ξαναβρείτε, ο εαυτός σας σε νεαρή ηλικία, κοντολογίς, η αθωότητα που
ελλοχεύει να υπενθυμίζει πόσο απότομα κι άκομψα εξαναγκάστηκε να διακόψει την
πορεία της. Έχω δουλειά σε κλείνω. Κι εγώ. Μου τελειώνει ο αέρας. Πνίγομαι.
127_
ΛΕΥΤΈΡΗΣ ΚΡΗΤΙΚΌΣ

Εμείς να δεις! Άλλαξε ρότα γιατί ψυχοπλακώθηκα! Να σου πω ένα τραγούδι; όχι
γιατί είσαι παράφωνος! Να σου ρίξω ένα πήδημα; δεν σου απαντώ γιατί θα δώσω
αξία στο κακόγουστο χιούμορ σου. Καλά. Τότε θα προσπαθήσω να επανορθώσω. θα
σου απαγγείλω ένα ποίημα.
Ηνίοχος
Κουπιά
για ρόδες παράθυρα
στου Ηνιόχου
το άπειρο βλέμμα.
Κοσμήματα κέρινα
στου πελάγους
του άπειρου,
τα ιππήλατα βέλη,
ποντίζουν
τον στόχο
αστοχώντας
στα κύματα.
Όμως,
σφυριά,
128_
ΤΟ ΟΡΟΠΈΔΙΟ ΎΨΟΣ ΤΩΝ ΜΥΡΜΗΓΚΙΏΝ

ανέμων λουλούδια
χτυπούν
το κέρινο άπειρο βλέμμα
εύστοχα,
αχρηστεύοντας
το πηδάλιο ορειχάλκινο δάκρυ του.
Αυτό πάλι τι ήταν; τιμή και δόξα στους αρχαίους ημών προγόνους ή ο ΦΠΑ του
επόμενου βιβλίου σου; πάψε! όλο χαζομάρες λες! ένα ποίημα είναι, ή μάλλον μια
απόπειρα να βάλω χαλινάρι στην περιπλάνηση.
Θα μπορούσες απλώς να σταματήσεις το γράψιμο…
Σου την είπε άγρια συγγραφέα! Στη θέση σου ή θα την πηδούσα μετά ξύλου ή θα
τον έπαιζα μπροστά της δηλώνοντας υποταγή.
Σε όλα μου τα όνειρα βλέπω πως είμαι ένας άλλος. Κάθε όνειρο κι αλλιώτικος.
Όμως, όλοι οι άλλοι εαυτοί μου έχουν κάτι κοινό. Είναι έγκλειστοι. Εγκλωβισμένοι
ανακρίνονται για άνομες πράξεις. Τι να σημαίνει αυτό εαυτέ μου αληθινέ;
Απορώ με την υπομονή αυτής της γυναίκας. Είναι πόση ώρα τώρα που ανέχεται
έναν επαρμένο άνθρωπο να παρελαύνει σημαιοστολισμένος την υπερηφάνεια ενός
κλούβιου αυγού. Έτσι είναι άραγε όλοι τους; τόσο βαρεμένοι; είναι δυνατόν να θέλουν
να βρίσκονται μονίμως στο κέντρο σύμπαντος;
Κουράστηκα συγγραφέα, βαρέθηκα, κι αδιαφορώ αν έχεις ή όχι δίκιο. Κάποιος
κάπου κάποτε σου είπε, δεν του είπες, έπρεπε αλλά δεν κατάλαβες, άντε παράτα μας!
Δαρείου και Παρυσάτιδος γίγνονται παίδες δύο. Παρακάτω. Η ζωή συνεχίζεται. Εγώ
πάντως φεύγω. Πάω μια βόλτα αλλού.
129_
ΛΕΥΤΈΡΗΣ ΚΡΗΤΙΚΌΣ

Φύγε κι εσύ. Πήγαινε κρύψου αλλού. Βρες ένα κουτί, μπες μέσα και γίνε φάρμακο
μιας κάποιας ξέμπαρκης ψυχής.
Δεκάδες χιλιάδες κουτιά ακατάλληλων φαρμάκων που παρήχθησαν ή εισήχθησαν
στην Ελλάδα, κυκλοφόρησαν ελεύθερα την τελευταία δεκαετία. Τα φάρμακα αυτά
καταναλώθηκαν από ανυποψίαστους ασθενείς, πριν ελεγχθούν και στη συνέχεια
ανακληθούν ή κατασχεθούν, σύμφωνα με έρευνα του Εργαστηρίου Πειραματικής
Φαρμακολογίας της Ιατρικής Σχολής Αθηνών. Στην έρευνα καταγράφονται
ανησυχητικά δεδομένα όσον αφορά την επάρκεια των ελέγχων που διεξάγονται από
τους αρμόδιους φορείς στις μονάδες παραγωγής και συσκευασίας φαρμάκων και την
ποιότητα των φαρμακευτικών ουσιών.
Τα κρούσματα βίας μεταξύ ανηλίκων και η παραβατική συμπεριφορά σε όλο και
μικρότερες ηλικίες είναι ένα «κοινό μυστικό» που η κοινωνία φοβάται να αποδεχθεί
και επομένως δεν λαμβάνει προληπτικά μέτρα. Χαρακτηριστικός ο σχολιασμός
αστυνομικού στον ημερήσιο Τύπο για συμμορίες ανηλίκων σε περιοχές του Πειραιά:
«Κανείς δεν μιλάει γι’ αυτό ανοιχτά. Μεταξύ γονέων, γειτόνων και αρχών επικρατεί
μια ιδιότυπη “ομερτά”. Και οι δήμαρχοι της περιοχής περιορίζονται να εκδίδουν μια
έκθεση εγκληματικότητας κάθε ένα-δυο χρόνια, σε συνεργασία με το τοπικό
αστυνομικό τμήμα, για να ρίχνουν στάχτη στα μάτια»...
130_
ΤΟ ΟΡΟΠΈΔΙΟ ΎΨΟΣ ΤΩΝ ΜΥΡΜΗΓΚΙΏΝ

10.
ΟΎΡΟΥΠΟ. ΣΤΟ ΧΡΏΜΑ ΤΟΥ ΜΕΛΆΤΟΥ ΑΥΓΟΎ. ΔΎΟ ΓΆΙΔΑΡΟΙ ΕΠΟΧΉΣ, ΠΟΡΔΟΒΟΛΆΝΕ αμέριμνοι
στον, των κάμπων, ύπνο τους. Ιούλιος, στις μύτες των ημερών του
περπατώντας μήπως ψηλώνοντας τις νύχτες του δροσίσει, αλαφροΐσκιωτα πελάζει.
Κάπου, στην κορυφογραμμή δύο μυρμηγκιών ορίζοντα, ένα, σαν κούτσουρο φρέσκο,
σώμα κακοσουλούπωτου λίπους, στριφογυρίζει στις μπριζόλες του.
Σ
Ο Σπάτουλας.
Στον ουρανό της μέθης του, διάπλατα φέγγουν ανοιχτά τα δύο του μάτια. Κι αφού
περνάνε μερικά αστράκια δευτερόλεπτα, όσα για να ξεφορτωθεί τις πυτζάμες νύστας
του, ρεύεται ηχηρώς του αλκοόλ του την ξινίλα και πιάνει να σηκωθεί.
Συνηγορούντος και του θέρους, ο ιδρώτας του στάζει ανισόρροπα, χαλώντας του την
προσπάθεια και ξαναπέφτει. Θυμάται σωτήρια τότε, την αζιμούθιο θεωρία,
φαλαγγίζει το πείσμα του, φοράει το καπέλο του, κι ακουμπώντας στέρεα στα
τέσσερα σημεία του ορίζοντα, σηκώνεται. Όρθιος πια, αφουγκράζεται το ξύπνημά
του, και προσπαθεί να καλαφατίσει ότι απειλεί την ισορροπία του. Φτιάχνει την ίσια
φράντζα του, στραβώνοντάς τη, διώχνει τις σκόνες, που δεν του ανήκαν από το
σακάκι του, λοιδορώντας τον εγωισμό της στραβοδεμένης του γραβάτας, γέρνει στο
σβέρκο του καπέλου του το γείσο, κι αναζητεί το στίγμα του να τοπογραφήσει την
κορμοστασιά του.
«Που είμαι», αναρωτιέται, κι αφήνει το βλέμμα του ελεύθερο να κάνει τον κύκλο
της λεκάνης. Στων γαιδάρων το αντίκρισμα, κοντοστέκεται, παλαντζάρει το κορμί
του και στη τελευταία του έξοδο, φταρνίζεται εις διπλούν. Επιστρέφοντάς του τον
χαιρετισμό, οι γάιδαροι γκαρίζουν δις.
131_
ΛΕΥΤΈΡΗΣ ΚΡΗΤΙΚΌΣ

«Χαίρω πολύ, Σπάτουλας» κι υποκλίνεται με ελαφριά κάμψη της κεφαλής.
Από μακριά ακούγονται ανάμικτοι ήχοι προοιωνίζοντας τον ερχομό της νύχτας.
Μια νύχτα που θα κουρνιάσει στα γύρω βουνά πρώτα, ώσπου να πέσει άφοβα στα
μαλακά, στο υπογάστριο της πεδιάδας. Κι’ από τη θέση αυτή, καμαρωτή, θα
ορθοστυλώνεται με θράσος, στου απέραντου των άστρων το παραθύρι, άσβεστη
φλόγα να κρατάει στα σκοτεινά, αυτά που η ημέρα, άσπονδη φίλη κι αδερφή, λούζει
με φως, νομίζοντας τα, για καμώματα της νύχτας.
«Ωραία. Δεν θυμάμαι τίποτα», μονολογεί ο Σπάτουλας, ενώ σιγά-σιγά
απομακρύνεται προς τη κατεύθυνση του ανέμου. Ενός ανέμου σαν πορδή ιδρώτα, που
χαϊδεύει πουπουλιάζοντας το αβάσταχτο της ζέστης. Περπατώντας, πλησιάζει ένα
φράχτη, ύψους μιας κατσίκας, που μαντρώνει από πετρολίθαρα μέχρι κοτρόνες.
Κοντοστέκεται, κι ακουμπάει νωχελικά τα μπράτσα του, ενώ στηρίζει, κάμπτοντας
αργά το σώμα του, το κεφάλι του επάνω τους. Έπειτα, πιάνει να κεντήσει
σταυροβελονιά τη ματιά του, με το ατέλειωτο της πέτρας. Και εκεί, στο γύρισμα της
βελόνας ματιάς, τα βλέπει. Μυρμήγκια. Πολλά μυρμήγκια. Σαν σε παρέλαση κωφών
στρατιωτών, που επειδή δεν ακούνε παραγγέλματα, ούτε εμβατήρια θριάμβων,
συνεχίζουν, ακάματοι τσολιάδες στον «αέρα» της ζωής, ζωής τους, λογχίζοντας την
ησυχία της κωφότητας, περπατώντας τρέχοντας. Έτσι κι αυτά. Περπατούσαν
τρέχοντας, προς κάθε κατεύθυνση. Πήγαιναν όλα τους στον ίδιο προορισμό, μόνο που
το καθ’ ένα ήξερε διαφορετικό δρόμο. «Ορίστε λύση για το κυκλοφοριακό των
πόλεων» ψέλλισε ο Σπάτουλας, που’ χε μείνει καρφωμένος να χαζεύει εκατοντάδες
μυρμήγκια να περπατάνε τρέχοντας, χωρίς να συγκρούονται, χωρίς να κορνάρουν,
χωρίς να διαμαρτύρονται.
«Άμα το καλοσκεφτείς», μουρμούραγε κλάνοντας, «η φαινομενική ασυναρτησία
στις κινήσεις τους, είναι ο απόλυτος έλεγχος, μέσα από τον άριστο προσανατολισμό
τους, του προορισμού. Για φαντάσου, σαν τα παιχνιδάκια, που λόγω τετρακίνησης,
παρακάμπτουν τα εμπόδια συνεχίζοντας αφ’ ενός τη δική τους κίνηση, κι αφ’ ετέρου
132_
ΤΟ ΟΡΟΠΈΔΙΟ ΎΨΟΣ ΤΩΝ ΜΥΡΜΗΓΚΙΏΝ

το παιχνίδι! Μυρμήγκια 4Χ4! Ηλίθια ζωντανά!» και ρεύεται για να πλατειάσει του
θαυμαστικού τον τόνο του και να προκαλέσει την προσοχή τους. «Ε,
μαλακοτσουτσουνάκια!» Στο κόσμο τους τα μυρμήγκια. Ο Σπάτουλας
αναστηλώθηκε. Με ανάταση των χεριών και ταυτόχρονη «λόρδωση» της κοιλιάς του,
τεντώνεται να αποτινάξει το «μυρμήγκιασμα» των άκρων του. Έπειτα πιάνει μια
υπογλώσσια γεύση να τον γαργαλάει κι αναζητά τσιγάρο. Ψάχνει στις τσέπες του, μα
η αταξία στις κινήσεις των χεριών του χαλάει την ευαίσθητη ισορροπία του, και
πέφτει άγαρμπα.
«Ζωντόβολο» γρυλίζει, κακίζοντας τον εαυτό του, ενώ ο ιδρώτας του, πονόψυχος,
αφήνει τις ακροβασίες και βρίσκει απάγκιο στα γένια του, μέχρι ο Σπάτουλας να
ορθοποδήσει. Αυτή τη φορά, είναι του Λίβα η συνδρομή που τον τεντώνει όρθιο.
 «Αναθεματισμένη έξη! έρχεσαι που έρχεσαι, πέρνα πρώτα κι από το περίπτερο!
άντε τώρα να δω που θα βρω στην ερημιά.…»
Αυτή τη φορά το πέσιμο έμοιαζε σκηνοθετημένο, μετατοπίζοντας το κέντρο
βάρους του, γέρνοντας ελαφρά τους ώμους του προς τη καμπύλη περηφάνιας, το
στομάχι του. Ένα πέσιμο που έγινε για να σκεφτεί, να θυμηθεί και να λειτουργήσει,
ανασύροντας από τη μνήμη του, το ντουλαπάκι με τις πληροφορίες. Πέφτοντας,
βρήκε και τσιγάρο, καθότι με την πτώση του Σπάτουλα, έπεσε πάλι το καπέλο του,
μόνο που αυτή τη φορά χωροθετήθηκε αφού κουτρουβάλησε σαν φυλλαράκι το
φθινόπωρο, ανάσκελα, τα μέσα έξω δείχνοντας, μαζί κι ένα τσιγάρο. Το άναψε
ρουφώντας με μανία ώρες στέρησης κι ανασηκώθηκε να αγναντέψει στη φύση…
Κι εκεί που καθόταν ρεμβάζοντας στου δειλινού το μπαλκόνι, λέξεις με φθόγγους
σαν μπουκαμβίλιες αναρριχώμενες άρχισαν να καταφτάνουν στ’ αυτιά του…
«…Το σύμπαν, όντας η συμπύκνωση μιας πορείας δισεκατομμυρίων ετών,
επανατοποθετεί το συλλογικό είναι, στο ατομικό μηδέν, απ’ όπου εκκινεί ο άνθρωπος
κατά τη γέννησή του. Μ’ αυτό τον τρόπο, το σύμπαν διατηρεί τη συνέχεια του, και
συνεχίζει να διαστέλλεται, ο δε άνθρωπος, κληρονομεί για να κληροδοτήσει κι αυτός
133_
ΛΕΥΤΈΡΗΣ ΚΡΗΤΙΚΌΣ

με τη σειρά του, τη μη συνειδητή γνώση, την ασυνείδητη, εν ολίγοις τη σύγχυση στη
πληροφορία. Ο λόγος;
Μα, γνώσεις εκατομμυρίων ετών δεν είναι δυνατόν να «περάσουν» στο συνειδητό,
έτσι παραμένουν στο ασυνείδητο, καλά κρυμμένες, μέχρι οι συγκυρίες να επιτρέψουν,
να διαβαστούν και να ανασυρθούν στο συνειδητό, με τη μορφή «ανακάλυψης».
Αυτό που λέμε επιστήμη. Εδώ άλλωστε, αγαπητέ Σπάτουλα, έγκειται κι η
ειδοποιός διαφορά μας από εσάς τους ανθρώπους. Εσείς έχετε αποτυπωμένα στα
γονίδια σας μόνο τα βασικά, όλα τα υπόλοιπα τα αναπτύσσετε στη πορεία. Ο
Προμηθέας, Σπάτουλα, είναι ο μύθος της διαιώνισης της προσπάθειας. Σας παίρνει
χρόνια να μιλήσετε, να περπατήσετε, να τρέφεστε μόνοι σας, να λειτουργήσετε
γενικά, όταν για όλα τα υπόλοιπα έμβια όντα, τα υποδεέστερα κατά τη γνώμη σας,
αυτό συμβαίνει άμεσα.
Ο Προμηθέας, δηλαδή οι άνθρωποι, δέχεται «επίθεση» από τον αετό, δηλαδή το
σύμπαν, που του κατατρώγει το συκώτι, δηλαδή τον πολιτισμό, κι έτσι είναι
αναγκασμένος να τον φτιάξει πάλι, ανακαλύπτοντας ξανά τα εργαλεία, δηλαδή την
επιστήμη. Τα μυρμήγκια έχουμε κωδικοποιήσει στα γονίδια μας τον πολιτισμό μας, κι
απλώς αναπαραγόμαστε…»
O Σπάτουλας εμβρόντητος, με το τσιγάρο κολλημένο στο κάτω χείλος της
εκπλήξεως του, παρακολουθούσε ένα μέρμηγκα που φιλοσοφώντας, κατευθυνόταν
προς το μέρος του.
Αυτό πάλι τι είναι; δεν ξέρω. Μάλλον μια απόπειρα να διεισδύσω στο
σουρεαλισμό. Εγώ πάλι γιατί πιστεύω ότι τα κοπάνησες για τα καλά το μεσημέρι; δεν
απαντώ σε κακίες. Οποιαδήποτε απόπειρα προσέγγισης μιας μεγαλοφυούς σκέψης
προκαλεί αρχικά σοκ κι απορία. Ούτε το ένα ούτε το άλλο, άσε που η σκέψη σου έχει
σχέση με τη μεγαλοφυΐα όσο κι ένας κουραμπιές. Δε με προσβάλλεις, το αντίθετο.
Δεν έχω τέτοια διάθεση, να σε προσγειώσω θέλω. Και ποιος σου είπε ότι
ενδιαφέρομαι; Α ναι, ξέχασα. Μετά συγχωρήσεως συγνώμη, λησμόνησα την
134_
ΤΟ ΟΡΟΠΈΔΙΟ ΎΨΟΣ ΤΩΝ ΜΥΡΜΗΓΚΙΏΝ

αποστροφή της αποστρόφου σ’ οτιδήποτε σ’ εκνευρίζει. Δεν εκνευρίστηκα, απλώς δεν
λογαριάζω τις κακίες ως αυθύπαρκτες υπάρξεις. Τώρα με τάπωσες. Αποσύρομαι.
Φεύγεις; πάω στα δωμάτιά μου γιατί έχω δουλειά στον υπολογιστή. Πήγαινε. Έχω την
ευχή σου δηλαδή; αφού δεν θέλεις κάτι άλλο. Όχι ευχαριστώ! Χόρτασα για απόψε!
Και πολύ καλά του είπες! Από τους βασικότερους κανόνες διατροφής. Σταματήστε
να τρώτε όταν νιώσετε πως έχετε χορτάσει. Όταν τρώμε περισσότερο από όσο
χρειάζεται ο οργανισμός μας για να χορτάσει, το σώμα μας αποθηκεύει τις επιπλέον
θερμίδες σε μορφή λίπους.
Ξημερώνει Δευτέρα. Δεν κοιμήθηκα όλο το βράδυ. Έμεινα ξάγρυπνος ν’ αναζητώ
στους αστερισμούς το μέλλον μου. Τώρα που το ξανασκέπτομαι όμως, δεκάρα δε δίνω
για το μέλλον μου. Και ξέρεις γιατί; μα δεν έχω να δώσω τίποτα, εκτός από το χρόνο
μου. Χρόνος! Άφθονος! Κι όλος δικός μου! Λες γι’ αυτό να βρέθηκα εδώ; για να έχω
χρόνο στη διάθεσή μου και να διδαχθώ πως θα τον αξιοποιήσω καλύτερα; μπα! Δε
στέκει. Σιγά μη συνωμότησε το σύμπαν να ναυαγήσω προκειμένου να
συνειδητοποιήσω τι σημαίνει χρόνος.
Από την άλλη ας μην αποκλείουμε τίποτα. Στην προηγούμενη ζωή μου οι
περισσότεροι παραπονιόντουσαν για την απουσία του χρόνου από τη ζωή τους, κι ως
γνωστόν όταν δεν έχεις δικό σου χρόνο είσαι απών από τη ζωή. Ας μην ξεχνάμε ότι κι
εγώ σ’ αυτούς ανήκα. Τώρα όμως εγώ είμαι παρών στο χρόνο, άρα και στη ζωή, ενώ
αυτοί εξακολουθούν ν’ απουσιάζουν. Προ ναυαγίου ο χρόνος μου ήταν περιουσιακό
στοιχείο της εταιρείας που εργαζόμουν ως διακεκριμένος διευθυντής πωλήσεων.
Τώρα η ισορροπία αποκαταστάθηκε, άπαντες παρόντες στο προσκλητήριο ζωής, το
νόημα της ζωής…
Όχι, δεν αλλάζω θέμα. Πηγαίνω ένα βήμα μπροστά. Έχοντας εξασφαλίσει το
δικαίωμα της ελεύθερης διάθεσης του χρόνου μου, πως θα είμαι σίγουρος ότι
αξιοποιείται σωστά και δε σπαταλιέται;
135_
ΛΕΥΤΈΡΗΣ ΚΡΗΤΙΚΌΣ

Μα είναι απλό! Αρκεί ν’ ανακαλύψω το νόημα της ζωής! Γελάς. Πόσο μ’ αρέσει το
γέλιο σου. Είναι το καλύτερο μακιγιάζ σου. Φωτίζεσαι ολόκληρη όταν γελάς, κι όπως
ακτινοβολείς, σαν να μου κάνεις αξονική τομογραφία των συναισθημάτων μου. Είναι
γιατί κάθε φορά βλέπεις ξεκάθαρα πόσο ευτυχισμένος είμαι μαζί σου. Τελευταία
όμως δε γέλαγες. Όχι, δεν πάω να δικαιολογηθώ, αλλά αναρωτιέμαι πως φτάσαμε ως
εδώ; μακριά ο ένας από του άλλου το πάθος. Μην απαντάς. Ξέρω, η καριέρα, να
πετύχουμε τους στόχους μας. Καλύτερο σπίτι, καλύτερο αυτοκίνητο, ακριβές
διακοπές, πολυτελείς συναναστροφές, κοινωνική καταξίωση. Να έχουν να
καμαρώνουν οι μαμάδες κι μπαμπάδες μας. Κι όμως, αυτοί δεν ήταν δικοί μας στόχοι.
Άλλοι μας έπεισαν ότι είναι, για να προσανατολιστούμε στη ρότα της κατεύθυνσης
που είχαν σχεδιάσει με προορισμό τον ελλιμενισμό μας στο λιμάνι ανεφοδιασμού της
αχαλίνωτης ματαιοδοξίας τους. Σε αντάλλαγμα εξαργυρώναμε την ανυπαρξία
προσωπικής ζωής με ένα σαββατοκύριακο spa με αρωματοθεραπεία σ’ ένα
ξενοδοχείο πολλών αστέρων. Ξέρεις κάτι Μαράκι; Περισσότερα αστέρια άνεσης απ’
όσα έχω στη διάθεσή μου τώρα δεν είχαμε ποτέ! Αν ήσουν εδώ θα καταλάβαινες.
Κι ίσως συμμεριζόσουν το στόχο μου ν’ ανακαλύψω το νόημα της ζωής.
Αν κι η αναζήτησή του είναι μια καθαρά υποκειμενική υπόθεση, και κρύβει μια
αλήθεια κι ένα ψέμα. Αλήθεια είναι ότι υπάρχει και ψέμα ότι είναι ίδιο για όλους.
Λοιπόν πρώτη φορά νοιώθω την ανάγκη να σου μιλήσω γράφοντας, ίσως γιατί
πρώτη φορά αισθάνθηκα πόσο μου είχε λείψει η κουβέντα μαζί σου. Κι αφού είσαι
απούσα σε φέρνω μπροστά μου γράφοντας. Κάνω ότι κάνουν κι οι συγγραφείς με τις
ιστορίες τους. Μια που δε μας βλέπουν να μας τα πουν δια ζώσης, μας τα γράφουν
για να είναι σίγουροι πως θα τ’ ακούσουμε.
Ένα καλά οργανωμένο καζίνο, με ηλεκτρονικούς «κουλοχέρηδες», ρουλέτες και
διασύνδεση με ηλεκτρονικά γραφεία στοιχημάτων του εξωτερικού λειτουργούσε στο
πίσω μέρος καφετέριας στη Νέα Ιωνία. Ο ιδιοκτήτης του είχε μάλιστα φροντίσει να
εγκαταστήσει ανυψωτικό μηχανισμό που του επέτρεπε με το πάτημα ενός κουμπιού
136_
ΤΟ ΟΡΟΠΈΔΙΟ ΎΨΟΣ ΤΩΝ ΜΥΡΜΗΓΚΙΏΝ

να... εξαφανίζει τα παράνομα μηχανήματα σε περίπτωση εφόδου των διωκτικών
αρχών!
Ένα ακραίο περιστατικό θράσους συνέβη τον Φεβρουάριο στην καρδιά της
Αθήνας, στον πεζόδρομο της Κοραή, αλλά ήρθε στο φως μόλις χθες. Άγνωστοι
αφαίρεσαν τον γιγαντιαίο κουμπαρά που είχε τοποθετήσει -παραμονές
Χριστουγέννων- η Unicef για την ενίσχυση του ανθρωπιστικού της έργου. Παρά το ότι
το μεταλλικό αντικείμενο ζύγιζε περισσότερα από 500 κιλά και οι δράστες,
πιθανότατα, χρησιμοποίησαν ανυψωτικό μηχάνημα και φορτηγό για να το
απομακρύνουν, ουδείς αντελήφθη το παραμικρό. Στον κουμπαρά είχαν
συγκεντρωθεί, σύμφωνα με εκτιμήσεις, περί τα 10.000 ευρώ, ο οβολός των
περαστικών.
Η κατάθεση της γυναίκας στην κατάμεστη αίθουσα κράτησε πεντέμισι ώρες. Στο
ακροατήριο, όλο το χωριό. Και το πιο εντυπωσιακό: οι γυναίκες του χωριού. Μάρτυρες
υπεράσπισης ο ιερέας του χωριού, ο εκπρόσωπος της τοπικής αυτοδιοίκησης, ο
δημοσιογράφος του μεγάλου τηλεοπτικού καναλιού, ο εργολάβος οικοδομών και
άλλοι. Όλοι διαρρήγνυαν τα ιμάτιά τους για τα χρηστά ήθη του κατηγορούμενου και
την εξαιρετική ποιότητα του χαρακτήρα του. Τι κι αν η γυναίκα, θύμα
σωματεμπορίας, αναγκάσθηκε να περιγράψει κατά την ακροαματική διαδικασία
ανατριχιαστικές λεπτομέρειες: Πώς την έδεσε με χειροπέδες στο καλοριφέρ, την
άφησε χωρίς νερό και τροφή και τη βίασε, διότι ζήτησε από έναν πελάτη να τη
βοηθήσει να δραπετεύσει... Και ο πελάτης, φυσικά, είχε πληροφορήσει αμέσως τον
σωματέμπορο, φίλο και συντοπίτη του, για να τον «προστατέψει» από την ανυπακοή
της... Πώς την εξανάγκαζε να κάνει έρωτα με τους πελάτες όλες τις ημέρες του μήνα.
«Και τις ημέρες της έμμηνου ρύσης»; «Ναι, μ' ένα ειδικό ταμπόν» απάντησε το θύμα
στην ερώτηση του προέδρου του δικαστηρίου... Τι κι αν την έδερνε, αλλά όχι στο
πρόσωπο... Τι κι αν της επαναλάμβανε πως «Άμα προσπαθήσεις να ξεφύγεις, θα πω
στο κύκλωμα να σκοτώσει τα παιδιά σου στην Ουκρανία» ή ότι διατηρούσε στενές
σχέσεις με την αστυνομία...
137_
ΛΕΥΤΈΡΗΣ ΚΡΗΤΙΚΌΣ

Το καλοκαίρι. Ναι. Ήρθε. Καλά έκανε. Αυτό μόνο έχεις να πεις; πολλά έχω να πω
αλλά περιμένω. Τι περιμένεις; να ολοκληρώσεις τις βαθυστόχαστες σκέψεις σου. Δεν
πειράζει, σου παραχωρώ τη σειρά μου. Μάλιστα. Μίλα λοιπόν. Έχω διαπιστώσει πως
ανέκαθεν περίμενα λάθος πράγματα. Όπως; όλη μου η μέχρι τώρα ζωή περίμενε κι
εξακολουθεί να περιμένει κάτι. Περίμενα μια καλύτερη εργασία. Έναν καλύτερο
μισθό. Έναν καλύτερο άντρα. Ένα καλύτερο σπίτι. Ένα καλύτερο περιβάλλον. Ένα
καλύτερο βιβλίο. Ένα καλύτερο θεατρικό έργο. Ένα καλύτερο στιφάδο να καταφέρω
να φτιάξω. Ένα καλύτερο κρασί να πιω. Έναν καλύτερο έρωτα. Ένα καλύτερο πρωινό
ξύπνημα. Τελικά ανακάλυψα ότι εκείνο που περισσότερο έπρεπε να περιμένω ήταν
έναν καλύτερο εαυτό. Φτου ξελευτερία λοιπόν για όλα όσα περίμενα λάθος.
Ξέρεις τι λένε για το καλοκαίρι; να μου πεις εσύ! Είναι η εποχή των
επαναπροσδιορισμών. Δεν έχω τίποτα να επαναπροσδιορίσω. Να φυγαδεύσω θέλω.
Τον εαυτό μου. Θέλω το αντίθετο απ’ ότι εσύ. Ίσως γι’ αυτό ταιριάζουμε. Το σωστό
είναι πως ανεχόμαστε ο ένας τον άλλον. Θριαμβεύουμε έτσι αμφότεροι. Ο εγωισμός
μας είναι απαγορευμένη πόλη για τον άλλον. Ώρες-ώρες έχω την εντύπωση πως
μιλάω εγώ μέσα από σένα και τούμπαλιν. Ταιριάζουμε τελικά. Όχι εμείς, ο εγωισμός
μας. Εμείς είμαστε αφόρητα αντίθετοι. Εγώ εννοούσα στο σεξ. Εσένα το μυαλό σου
είναι συντονισμένο μονίμως στη συχνότητα του σεξ. Γουστάρω. Εγώ πάλι όχι. Θα
φύγω τότε, δεν μπορώ να σε βλέπω δίχως το δικαίωμα να σ’ αγγίζω. Κάνε ότι
νομίζεις. θα μείνεις μόνη σου. Έχω συνηθίσει. Όχι δεν φεύγω. Εξάλλου μ’ έπιασε πάλι
αυτό. Ποιο; η αίσθηση ότι με παρακολουθούν. Μπορεί και να σε παρακολουθούν. Το
πιστεύεις; γιατί όχι. Στην εποχή μας τα πάντα βρίσκονται υπό παρακολούθηση. Η
υγεία μας για να μην πεθάνουμε άρρωστοι, το φαγητό μας για να μην
προσλαμβάνουμε περισσότερα λιπαρά απ’ όσα πρέπει, το ντύσιμό μας για να μην
μας χλευάσουν ότι είμαστε εκτός μόδας, ο μισθός μας μην κι αλλάξουμε φορολογική
κλίμακα δίχως προσαύξηση κρατήσεων, η ηλικία μας ώστε να μας εντάσσουν οι
διαφημιστικές εταιρείες πάντα στο κατάλληλο target group, οι ερωτικές μας σχέσεις,
οι πολιτικές μας θέσεις κι απόψεις κι ο κατάλογος δεν έχει τελειωμό. Εγώ δεν
138_
ΤΟ ΟΡΟΠΈΔΙΟ ΎΨΟΣ ΤΩΝ ΜΥΡΜΗΓΚΙΏΝ

αναφέρομαι σε τέτοιου είδους παρακολούθηση. Είναι λες και υπάρχει μια κάμερα
συνεχώς στραμμένη πάνω μου παρακολουθώντας και καταγράφοντας κάθε μου
κίνηση. Μ’ έχεις πρήξει με την κάμερα! Ποιος νοιάζεται για σένα ώστε να σε
παρακολουθεί; τι θα κερδίσει τρομάρα σου; Είμαι προσωπικότητα. Και λοιπόν; ο
τρόπος ζωής μου μπορεί να γίνει αντικείμενο έρευνας. Από έναν ψυχίατρο
οπωσδήποτε. Τον εαυτό σου μειώνεις. Μου αξίζει. Ενοχές ή τύψεις; Ερινύες! Τόσο
χάλια η ζωή μαζί μου δηλαδή; το αντίθετο! Έχουμε υποτιμήσει τόσο πολύ την αξία
της ζωής με τη συμπεριφορά μας που απορώ πως και δεν με είχαν επισκεφθεί
νωρίτερα. Είσαι σκληρή. Όχι, επιεικής είμαι. Αν ήμουν σκληρή θα είχα αυτοκτονήσει.
Ξέρεις αυτό το λένε έλλειψη αυτοεκτίμησης, ένα βήμα προς την κατάθλιψη. Μπορεί
και να μου αξίζει. Δεν θ’ αρνηθώ τίποτα απ’ όσα μου επιφυλάσσει ο χρόνος. Κι ούτε
θα κάνω οτιδήποτε προκειμένου ν’ αποφύγω τις συνέπειες των επιλογών μου. Πρώτη
φορά σε βλέπω έτσι, τι σου συμβαίνει; πρώτη φορά λαμβάνεις σοβαρά υπ’ όψη σου τα
λεγόμενά μου. Μην γίνεσαι άδικη. Άδικο είναι που άργησα να καταλάβω πόσο δίκιο
έχεις. Σε ποιο πράγμα, με μπερδεύεις! Η κοσμοθεωρία σου είναι σωστή, δεν πρέπει να
παίρνουμε σοβαρά τίποτα απ’ όσα μας συμβαίνουν. Δεν μ’ αρέσει η κατεύθυνση που
έχεις πάρει. Μπα; γιατί, είναι αποκλειστικότητά σου η επιπολαιότητα; Πρώτον δεν
είμαι επιπόλαιος και δεύτερον μου αρέσει που είμαστε διαφορετικοί, που μαλώνουμε,
που διαφωνούμε, που ζούμε δηλαδή. Ά, μάλιστα, κατάλαβα, εμένα ας πούμε με
θέλεις να παίζω το ρόλο που έπαιζε για όλο τον κόσμο η Σοβιετική Ένωση επί ψυχρού
πολέμου έτσι; Έπρεπε να υπάρχει για λόγους ισορροπίας. Άλλο που οι πολίτες της
στερούνταν στοιχειώδεις ελευθερίες. Καλά το κατάλαβα; θέλεις την αλήθεια; ότι και
να μου πεις θα καταλάβω αν είναι αλήθεια. Γι’ αυτό ακριβώς λοιπόν! Καλά το
κατάλαβες! Είσαι το σιδηρούν παραπέτασμα των ενοχών μου. Είσαι το αντίπαλον
δέος των ανασφαλειών μου. Είσαι το άλλο μισό της δημοκρατίας. Είσαι ο άνθρωπός
μου στον Παράδεισο. Ξέρω ότι υποφέρεις, αλλά η σκέψη μου είναι μαζί σου. Δεν θα σ’
αφήσω μόνη σου, κάποια στιγμή θα καταφέρω να σε φυγαδεύσω από το τείχος της
ντροπής μου. Ως τότε κάνε κουράγιο. Βάστα γερά. Και κάθε που θα λυγίζεις να ξέρεις
ότι εγώ θα είμαι εκεί, από κάτω σου, περιμένοντας σε στάση στύσεως ψωλής…
139_
ΛΕΥΤΈΡΗΣ ΚΡΗΤΙΚΌΣ

Με μπουγέλωσες! Γαμώ το! Δεν θα βγαίνει τώρα αυτός ο λεκές με τη μαλακία που
έπινες! Ξέρεις τι μ’ εκνευρίζει περισσότερο; ότι πάντα καταφέρνεις να με ξεγελάς
κάνοντάς με να πιστεύω ότι κάτι σοβαρό πρόκειται να πεις δευτερόλεπτα πριν
εκστομίσεις τις αηδίες σου! Και θα συνεχίσω μωρό μου!
Λοιπόν αυτή η γυναίκα έχει κότσια! Αλλά ταυτόχρονα είναι κι αιχμάλωτη του
ίδιου της του εαυτού. Λες κι ο δυναμισμός της τρέφεται από αυτόν τον εγκλεισμό.
Ωραία γυναίκα όμως! Πόσο σε ζηλεύω ρε συγγραφέα! Και πόσο με νευριάζει που την
έχεις εσύ, ένας τόσο μαλάκας άνθρωπος! Δε λέω, έχεις μια γοητεία, κι αυτός ο
σαρδαναπαλισμός σου είναι όλα τα λεφτά της προσωπικότητάς σου. Αλλά γι’ αυτό
και ζηλεύω περισσότερο. Κάτι τέτοιες γυναίκες είναι που μ’ έκαναν να μην γουστάρω
τις απλές γυναίκες. Και κάτι τέτοιοι άντρες είναι η αιτία που δεν μπορώ να είμαι με
μια τέτοια γυναίκα. Κάτι τέτοια ζευγάρια είναι που δικαιώνουν την παρουσία τους
στον πλανήτη. Και ταυτόχρονα είναι η αιτία που δεν μ’ ενδιαφέρει να συνεισφέρω
στην εξάπλωση του ανθρώπινου είδους σ’ αυτόν ή σ’ οποιονδήποτε άλλο πλανήτη. Κι
άντε τώρα να φύγω από εδώ και να πάω στο γιατρό να του μιλήσω για τα δικά μου.
Μα τα δικά μου δεν υπάρχουν έξω από των άλλων! Ζω κι αναπνέω εξαιτίας τους.
Είμαι διασωληνωμένος! Παρακολουθώντας τους τρέφομαι, αναπνέω, κάνω έρωτα,
κοιμάμαι, εργάζομαι. Είμαι ένα πρεζόνι εν ολίγοις. Εθισμένος και καθόλου
διατεθειμένος να απεξαρτηθώ. Να το πω άραγε στο γιατρό;
Ο Κριεζής αναρωτιόταν μεγαλόφωνα. Ο Κρητικός με την Εύη τσακώνονταν ως
συνήθως. Εσύ περιμένεις να τελειώσω για να κάνεις την εβδομαδιαία αναφορά σου
στους πελάτες. Μετά θα προγραμματίσεις τις άδειες του καλοκαιριού. Και ξέρεις από
τώρα ποιος θα παραμείνει στις επάλξεις όλο τον Αύγουστο. Εγώ. Γι’ αυτό, και για
πολλά άλλα κάνεις τα στραβά μάτια όταν χαζεύω στον υπολογιστή. Κι όταν γράφω
επίσης. Είτε ενημερώνοντας το blog μου είτε γράφοντας ότι μου κατέβει στο
ημερολόγιό. Και μ’ αρέσει που νομίζεις ότι με παρακολουθείς. Η αλήθεια είναι ότι
εγώ παρακολουθώ εσένα. Να, τώρα ξέρω ας πούμε ότι είσαι στην ιστοσελίδα μου και
διαβάζεις. Και για να στο αποδείξω θα κάνω το εξής. Θα σε πάρω τηλέφωνο. Θα το
140_
ΤΟ ΟΡΟΠΈΔΙΟ ΎΨΟΣ ΤΩΝ ΜΥΡΜΗΓΚΙΏΝ

σηκώσεις στο 3ο χτύπημα. Και θα σε ρωτήσω, κύριε διευθυντά, με ρωτάνε από την
τράπεζα πόσα έχασε η Unicef από την κλοπή του κουμπαρά στην Κοραή για να τ’
αντικαταστήσουν, μήπως θυμάστε; και θα μου πεις αμέσως, 10.000€. Κι αύριο το πρωί
ότι γράφω τώρα θα το διαβάσεις. Και θα έρθεις στο γραφείο μου παίρνοντας το
αυστηρό σου ύφος. Και μετά θα μου πεις το καινούργιο ανέκδοτο που έμαθες για τις
ξανθιές. Κι αυτό θα παραμείνει πάντα το μυστικό μας.
Καλησπέρα γιατρέ. Καλησπέρα. Μπαίνω στο θέμα κατευθείαν. Σ’ ακούω.
Είχε σουρουπώσει για τα καλά. Το κρύο περόνιαζε τα ξέσκεπα μέρη των
περαστικών που βιάζονταν να καταλήξουν στον τελικό προορισμό τους. Η πλατεία
είχε μια ελαφριά πάχνη πάγου από την ολιγόλεπτη χιονόπτωση που είχε προηγηθεί.
Μια νότα λευκού στο σκούρο χρώμα της πόλης. Με γρήγορα μα κοντά βήματα
διαπερνούσαν σε αντίθετες κατευθύνσεις οι λιγοστοί άνθρωποι την πλατεία. Μόνο
εκείνος παρέμενε απαθής καθισμένος σταυροπόδι και καπνίζοντας στο παγκάκι
απέναντι από το άγαλμα του Κολοκοτρώνη. Κάπνιζε και μονολογούσε ακατάληπτα.
Και χειρονομούσε. Ήρεμα όμως, στοχαστικά, καθησυχαστικά. Και μόνος.
Μα φυσικά μόνος είμαι αγαπητή μου! είναι τόσο όμορφα άλλωστε! Έλα τώρα που
κάνεις πως δεν καταλαβαίνεις! Αφού με ξέρεις, το πλήθος με τρομάζει, και σήμερα
είναι από τις λίγες φορές που μπορώ να περπατήσω απρόσκοπτα στην πόλη, τώρα
έχω καθίσει στο παγκάκι της παλιάς Βουλής, ξέρεις σε ποιο, κι αφουγκράζομαι τους
ήχους από το πρώτο χιόνι. Και χαζεύω τους λιγοστούς περαστικούς που
αγκομαχώντας αγωνίζονται να προλάβουν να φτάσουν. Έπρεπε να είσαι εδώ να τους
έβλεπες πως βιάζονται ν’ απομακρυνθούν και να κλειστούν σε κάποιο από τα αυτά
τα φρικτά διαμερίσματα τους…
Το διαμέρισμά μου είναι στην πλατεία του Κολοκοτρώνη. Μένω στον τελευταίο
όροφο της πολυκατοικίας που βλέπει ανφάς το στρατηγό να δείχνει τον Άγιο Γεώργιο
στο Λυκαβηττό. Σήμερα είναι η πρώτη χειμωνιάτικη μέρα του Δεκέμβρη. Από το πρωί
κάνει ένα γλυκό κρύο που είχε ως αποτέλεσμα να μας σερβίρει προς το απόγευμα
141_
ΛΕΥΤΈΡΗΣ ΚΡΗΤΙΚΌΣ

σταλαγματιές από νιφάδες εν είδει κρέμας στην τούρτα των προσδοκιών μας για
Λευκά Χριστούγεννα. Χαζεύω από το παράθυρο τ’ αυτοκίνητα και τους διαβάτες κι
έχω την εντύπωση πως δεν συμμερίζονται την ευφορία που νιώθω.
Η ομολογουμένως ειδυλλιακή ατμόσφαιρα παραμονές Χριστουγέννων δεν
φαινόταν να συγκινεί ιδιαιτέρως κανέναν. Μόνος ευτυχής και μακάριος ο άγνωστος
της πλατείας που απολάμβανε το τσιγάρο του μιλώντας ταυτόχρονα και στο
τηλέφωνο.
Είναι ένα θέμα η μοναξιά. Μα έχω συνηθίσει πια. Από τότε που έφυγες περνάω τη
φάση της επανένταξης. Τι δεν καταλαβαίνεις; επανένταξη θα πει ότι ξαναγυρνώ στις
συνήθειές που είχα πριν σε γνωρίσω. Ξαναβρίσκω τον εαυτό μου. Φυσικά και δεν
ήμουν εγώ αυτός που γνώρισες, ερωτεύτηκες, απάτησες κι εν τέλει εγκατέλειψες! Τι
ποιος ήταν; ένας άλλος! Εγώ ήμουν ανέκαθεν κατά των σοβαρών σχέσεων, μου άρεσε
ο εφημέριος έρωτας, μη γελάς! με κάνεις και θυμάμαι, καλά το είπα, εφημέριος,
ευλογημένος κι εξουσιοδοτημένος μαζί, δεν σε ερωτεύτηκα εγώ, παρ’ όλα αυτά εσύ
παράτησες εμένα …
Έτσι όπως κάθεται αρχοντικά με το ένα πόδι πάνω στο άλλο και χειρονομεί τόσο
παραστατικά είναι σαν παντομίμα ρόλων. Τι να λέει άραγε; Φαίνεται τόσο ήρεμος.
Σαν να συμβουλεύει. Σαν να νουθετεί. Λες κι έστησε αυτό το σκηνικό για να
συνδυάσει εμπειρίες ετών με το άδολο του λευκού τοπίου. Γιατί όμως; Ποιους ρόλους
υποδύεται και ποιος είναι πραγματικά; δεν είναι πολύ μεγάλος. Γύρω στα πενήντα
φαίνεται. Εμφανίσιμος. Για έρωτα πρέπει να μιλά. Ή για την απογοήτευση του.
Όχι, δεν είμαι απογοητευμένος, επεδίωξα να ζήσω την αποτυχία του άλλου, για να
ενισχύσω την άμυνα του εαυτού μου. Ούτε μετανιώνω φυσικά, πως σου πέρασε αυτό
από το μυαλό; Μη με λες εγωιστή, δεν είμαι, άλλωστε δεν έχω ένα εγώ, έχω πολλά,
προσαρμόζομαι ανάλογα, αν έπαιζα θέατρο μαζί σου; με αδικείς! Μακάρι να ήταν
έτσι! Θα ήταν ο πλέον επιτυχημένος ρόλος μου, φευ όμως, δεν είμαι τόσο καλός
ηθοποιός, έκανα όνομα εξαιτίας των γνωριμιών μου και της οικογενειακής
142_
ΤΟ ΟΡΟΠΈΔΙΟ ΎΨΟΣ ΤΩΝ ΜΥΡΜΗΓΚΙΏΝ

οικονομικής ανέσεως κι όχι λόγω ταλέντου, εσένα όμως σ’ ερωτεύτηκα άνευ, με
αποτέλεσμα να με χάσω, τώρα που με ξαναβρίσκω συγχαίρω τ’ αντανακλαστικά του
άλλου που σε είχε…
Όσο περνά η ώρα αραιώνει ο κόσμος και πυκνώνουν οι νιφάδες. Τα λαμπιόνια από
το δέντρο του Λυκαβηττού φωτοβολούν λες για να τους δείξουν διάδρομο
προσγείωσης. Ο άγνωστος της πλατείας παραμένει ατάραχος στον κόσμο της
μοναξιάς του. Γύρω του στήνεται χορός και δεν αργεί να στολιστεί χιονάνθρωπος
προς τέρψιν κάθε ονειροπαρμένου περαστικού ή εποχούμενου. Ο ίδιος μοιάζει ν’
απολαμβάνει αυτόν το ρόλο.
Είσαι αληθινός χιονάνθρωπος; ρωτά ένα χαμίνι. Ο άγνωστος ανέκφραστα
απαντά. Ναι, πάντα ήμουν…
Αυτός είμαι γιατρέ! Ο άγνωστος στο χιονισμένο παγκάκι της πλατείας
Κολοκοτρώνη. Αυτός που αναζητά τον εαυτό του από τη στιγμή που συνειδητοποίησε
ότι ήταν ερωτευμένος. Θα μου πεις τι σχέση έχει ο έρωτας με την απώλεια του εαυτού
μας. Αμ δεν έχει; με το μπαρδόν δηλαδή αλλά έχετε ερωτευθεί γιατρέ μου; δεν
νιώθατε αλλιώς τότε; κάπως σαν καβαλάρης αστραπών; σαν ντερέκι θάρρους κι
αυταπάρνησης; σαν πλοηγός διαστημόπλοιου με κατεύθυνση το σύμπαν; σαν
ακάματος ποδηλάτης στο γύρο του κόσμου; σαν αγέρωχος αετός απάτητων
βουνοκορφών; σαν κάποιος έξω από τον ίδιο σας τον εαυτό που μπορούσε να σας
παρακολουθεί από ψηλά και ταυτόχρονα να σας βάζει να κάνετε πράγματα
αδιανόητα για σας; αν δεν έχετε νιώσει ποτέ έτσι ή κάπως ανάλογα τότε συγνώμη
γιατρέ, αλλά δεν έχετε υπάρξει ερωτευμένος. Τώρα θα μου πεις γιατί στα λέω όλα
αυτά; μπα, δεν θα μου πεις, δουλειά σου είναι, σωστά, τέλος πάντων, απλώς
θυμήθηκα ερχόμενος εδώ κάτι, κι ήθελα να εκφράσω τις σκέψεις μου, να τις απλώσω
σαν κανναβούρι στο κατόπι των πουλιών που είναι οι αναμνήσεις μου, και
τσιμπολογώντας να φτάσω στο σήμερα και στην ένδεια ερωτικών σκέψεων, είμαι
φτωχός γιατρέ, έπεσα έξω, οι έρωτές μου με εγκατέλειψαν, ή μάλλον χρεοκόπησα
143_
ΛΕΥΤΈΡΗΣ ΚΡΗΤΙΚΌΣ

από έρωτα, με άφησαν μόνο παρέα με συναλλαγματικές χωρίς αντίκρισμα κι
ακάλυπτες επιταγές. Οι γυναίκες της ζωής μου. Ανάθεμά τη για ψωλή. Μια ζωή με
έκανε κουμάντο. Και τώρα ακόμα που απόμεινα μόνος αυτή με εξουσιάζει. Ζήλευε
γιατρέ. Θηλυκό βλέπεις. Δεν γούσταρε δεσμεύσεις κι όρκους μ’ αναφιλητά και δάκρυα
χαράς στα όρια του πάθους. Και την ανατριχίλα ρίγους στο κορμί μου κάθε που
ανεβοκατέβαινε γλουτών κοιλάδες αρδεύοντας λαγόνες και πάλλονταν βυζιά
ιδρώνοντας τα μάτια μου, την απεχθανόταν. Γι’ αυτό και με εξέθετε πολλάκις
εκσπερματίζοντας πρόωρα. Γαμώ την γκαντεμιά μου. Μόνο άμα έμπλεκα με τίποτα
ψωλάσχημες δεν έλεγε να χύσει. Κατάλαβες γιατρέ; μου έκανε πλάκα! Και χαιρόταν
να με βλέπει δυστυχή με πανωσέντονο κιλότες που μου άφηναν ενθύμιο μαλακίας
όσες με παράταγαν λόγω ανικανότητας. Μην το πεις! Γιατί δεν πήγα σ’ ένα γιατρό!
Πήγα γαμώ την ψωλή μου! Ψυχολογικά τα αίτια, πάσχετε από το σύνδρομο της
απόρριψης, φοβάστε ότι δεν θα μπορέσετε να σταθείτε αντάξιος των σεξουαλικών
απαιτήσεων μιας γυναίκας, πρέπει να μιλήσετε με τη σύντροφό σας, να μοιραστείτε
το πρόβλημά σας. Μα δεν έχω μόνιμη σχέση ξέρετε. Επειγόντως να κάνετε! Μα
ξέρετε γιατρέ, με όσες δε γουστάρω δεν έχω πρόβλημα! Σπαρταράνε ανάμεσα στ’
αρχίδια μου! με εκλιπαρούν να σταματήσω! Κι εγώ λυσσάω περισσότερο! Δεν είναι
άδικο αυτό;
Ε, τι άλλο να μου πει κι ο γιατρός σήκωσε τα χέρια ψηλά. Κατάλαβες γιατρέ; έχω
πρόβλημα! Δεν θέλω να μιλήσω άλλο όμως. Φεύγω. Όπως νομίζεις.
Κάπως έτσι χοντρέ είναι τα πράγματα. Μοναξιά κι έρωτας. Πόσα χρόνια πέρασαν
από το Συμπόσιο; Όχι των αποφοίτων του Κολλεγίου ρε! Του Πλάτωνα ρε κακομοίρη!
Αλλά που να ξέρεις εσύ μούσκαρε! Τέλος πάντων. Του την είπε του Σωκράτη η
Διοτίμα και μην την είδατε μετά. Άλλοι εγκυμονούν κατά το σώμα κι άλλοι κατά την
ψυχή.
Μεσημέριασε Τρίτη. Αίθριος καιρός με ένα ελαφρύ βορειοδυτικό αεράκι να με
σπρώχνει πίσω στο χρόνο των καλοκαιρινών διακοπών. Ο ήλιος κάνει μακροβούτια
144_
ΤΟ ΟΡΟΠΈΔΙΟ ΎΨΟΣ ΤΩΝ ΜΥΡΜΗΓΚΙΏΝ

στη μνήμη μου κι ανασύρει φωτεινότατες τις τόσες στιγμές που περάσαμε μαζί πριν.
Ξέρεις, πριν γίνουμε «στελέχη» κι από τις ερημικές αμμουδιές βρεθούμε σε
ξαπλώστρες με δείκτη πολυτελούς προστασίας αλλά πολλών συντηρητικών. Κι από
εκεί που παγώναμε τις μπίρες βυθίζοντάς τις στη θάλασσα κάτω από βράχια το
ρίξαμε στα κοκτέιλ χωρίς αλκοόλ. Τι θα πει ο κόσμος. Σωστά. Αφού εκεί δεν
πηγαίναμε για μπάνιο, αλλά για να κάνουμε δημόσιες σχέσεις.
Θυμάσαι τότε που όπως πλατσουρίζαμε τα πόδια μας στην ακροθαλασσιά έσκασε
μύτη ένα χταπόδι; Που ήμαστε; τι σημασία έχει; παντού! Στην παραλία του Αιγαίου
ήμασταν! Πετάχτηκες σαν ελατήριο πάνω από τον τρόμο σου γιατί με τα πλοκάμια
του χάιδεψε τα πόδια σου! Γέλασα κι εσύ θύμωσες που δεν συμμερίστηκα την
τρομάρα σου. Απαίτησες το κεφάλι του στο πιάτο ως άλλη Σαλώμη, κι εγώ ζήτησα
πρώτα να χορέψεις για μένα. Και χόρεψες. Κι όταν τελείωσες, το χταπόδι είχε γίνει
καπνός, φουντώνοντας όμως τη φλόγα του έρωτα κι εκείνο το σούρουπο πήρε κι
έδυσε αφήνοντας το αποτύπωμά του σαν ελαιογραφία στην ακουαρέλα της σχέσης
μας. Κι εγώ μετά προσπάθησα να σου τραγουδήσω τη Φραγκοσυριανή, κι εσύ με
λυπήθηκες κι έσβησες τη φάλτσα φωνή μου μ’ άλλο ένα φιλί. Κι έτσι καταλήξαμε
στην πλησιέστερη ταβέρνα να πίνουμε ούζο και να τρώμε χταπόδι στα κάρβουνο.
Ωραία που ήταν! Οι γεύσεις είχαν ακόμη σώμα κι εμείς γεμάτοι λαγνεία
παρασυρόμαστε σε κάθε λογής χάδια μαζί τους.
Πρέπει να διακόψω όμως, κάτι μεγάλο είναι από κάτω από τη σχεδία μου.
Κουνιέμαι και δεν φταίει το κύμα, να φοβηθώ ή να περιμένω λίγο; η σειρά σου τώρα
να γελάσεις έτσι; Ωπ! Ένα δελφίνι! Κι άλλο ένα! Ζευγάρι πρέπει να είναι. Δεν το
πιστεύω! Ξέρεις τι κάνουν; μου μιλάνε! Σαν με ρωτάνε πως είμαι! Αν χρειάζομαι κάτι!
Τι να τους πω εγώ τώρα; ότι μου λείπεις; ότι τα ζηλεύω έτσι που τα βλέπω να
χαριεντίζονται; Σιωπώ.
Βούτηξαν, χάθηκαν στο βυθό. Όμως, όχι, γυρνάνε, άλλο και τούτο! Μου πετάνε
ψάρια! Μα ναι! Μου πετάνε ψάρια! Σαρδέλες! Ε, δεν έχει ξαναγίνει αυτό! Με ταΐζουν
145_
ΛΕΥΤΈΡΗΣ ΚΡΗΤΙΚΌΣ

τα δελφίνια σαρδέλες! Αισθάνομαι λες κι είμαι άνθρωπος σε γυάλα παιχνίδι για τα
δελφίνια. Αντιστράφηκαν οι ρόλοι. Σάμπως έτσι δεν είναι; Στην απεραντοσύνη της
θάλασσας βρίσκομαι ως ξένο σώμα πάνω σε μια σχεδία να βολοδέρνω εντελώς έξω
από το φυσικό μου περιβάλλον, επόμενο ήταν να γίνω αιτία για παιχνίδι των
δελφινιών. Άλλωστε κι εμείς έτσι δεν κάνουμε; θυμάσαι το ενυδρείο μας; Το στήσαμε
όμορφα-όμορφα στο σαλόνι γιατί θα μας έκανε πολύ καλό Φενγκ Σούι σύμφωνα με
τις πολύτιμες συμβουλές της φίλης σου που είχε γίνει κι ειδικός. Παραβλέψαμε όμως
φαίνεται κάτι. Μια υποσημείωση του οδηγού Φενγκ Σούι για το σπίτι που έλεγε
προσοχή στα πολλά νερά γιατί η λάθος τοποθέτηση μπορεί να προκαλέσει
πλημμυρίδα νερών στη ζωή σας…
Κατάλαβες Mαράκι μου τώρα; από κακό Φενγκ Σούι βρέθηκα εγώ ναυαγισμένος!
Εύχομαι εσύ να τη γλίτωσες με καμία διαρροή σωληνώσεων στο σπίτι που ούτως ή
άλλως καιρό τώρα λέγαμε πως χρειάζονται αλλαγή. Νεοκλασικό βλέπεις…
Τελικά δεν μ’ αρέσει να είμαι καλοκαίρι. Δεν θέλω να βρίσκομαι σε καθεστώς
σύγχυσης. Το καλοκαίρι είναι σύγχυση. Είναι γεμάτο πρέπει. Μπάνια στη θάλασσα.
Δίαιτα αδυνατίσματος. Διακοπές για αποτοξίνωση. Νέες γνωριμίες. Γάμοι και
βαπτίσεις. Δεξιώσεις solarium. Γιαούρτια με μηδέν λιπαρά. Παγωτά πισωκολλητά.
Στρίνγκ με κυτταρίτιδα. Φωτογραφίες πριν και μετά. Ηλιοβασιλέματα. Αυτοκίνητα
ηλίασης. Ξενυχτάδικα αντηλιακών και ιδρώτα. Πέρα δώθε χαχανητών. Σφηνάκια
φρούτων. Ουάου χωρίς αλκοόλ. Αφυδατωμένες γεύσεις στο βωμό μιας καθώς πρέπει
trendy ζωής. Δεν μας χέζεις καλοκαίρι! Καλύτερα δραπέτης!
Τι εννοείς; δραπέτης μονίμως κι από παντού! Θέλω να με νομίζουν για άλλον ώστε
να κρύβω τον πραγματικό μου εαυτό και να δραπετεύω όποτε θέλω στο επέκεινα των
ονείρων μου. Δειλιάζεις ή νύσταξες; τίποτα! βαριέμαι αφόρητα την πλήξη των άλλων!
Από την άλλη αν δεν υπήρχε, δεν θα αναγκαζόμουν να μεταμφιέζομαι σε άλλους
ώστε να παραμένει ασύλληπτος ο πραγματικός μου εαυτός. Δεν θέλω να με ξέρει
ούτε να με καταλαβαίνει κανένας. Μόνο εσύ. Επομένως ζήτω η πλήξη. Γενικώς.
146_
ΤΟ ΟΡΟΠΈΔΙΟ ΎΨΟΣ ΤΩΝ ΜΥΡΜΗΓΚΙΏΝ

Ο Κριεζής αγνάντευε ως συνήθως μέσω Google Earth τα σημεία ζωής στον
πλανήτη. Εκτός από το συγγραφέα πλέον παρακολουθούσε συστηματικά την
πορτοκαλί κουκίδα στην Καραϊβική. Ένα και το αυτό. Ο ένας γνωρίζει ότι είναι
ναυαγός και γράφει ζητώντας συγχώρεση από όσους πλήγωσε κι άλλος γνωρίζει ότι
είναι συγγραφέας αλλά δεν παραδέχεται ότι είναι ναυαγός και ψάχνει τη συγχώρεση
στις ζωές των άλλων. Ταυτότητα. Αυτό ψάχνουν αμφότεροι. Μια νέα ταυτότητα. Θα
μπορούσαν να κάνουν ότι κι ο Κριεζής. Κάθε μέρα και διαφορετική.
Από το πρωί σήμερα βαριέμαι. Τετάρτη βλέπεις. Η πιο βαρετή ημέρα της
εβδομάδας. Ερμαφρόδιτη, δεν αποκαλύπτεται λες και θα προσβάλλει τους μεν αν
ταχθεί με τους δε. Αποφάσισε κυρά μου! Στο γραφείο κάναμε πλάκα και την είχαμε
βαφτίσει προστάτιδα ημέρα των δεν ξέρω δεν απαντώ! Άλλως πως η ημέρα των
αναποφάσιστων γενικώς. Εξάλλου τι είναι οι αναποφάσιστοι; άνθρωποι δίχως άποψη,
δίχως προσωπικότητα, δίχως οράματα, δίχως φαντασία. Άνθρωποι κενοί
περιεχομένου. Άδεια μπουκάλια πεταμένα σε αποθήκες που περιμένουν στωικά τη
σειρά τους να εμφιαλωθούν εσωκλείοντας εντός τους κάτι. Το τι, στους ίδιους είναι
παντελώς αδιάφορο. Αυτό αποφασίζεται από τους opinion leaders και κατόπιν
διοχετεύεται μέσω της τηλεόρασης ως εμφύτευμα γνώσης ώστε να θεωρηθεί
προσωπική γνώμη κι αποτέλεσμα ωρίμου σκέψεως.
Μπούρδες. Έχουν τα φυτά μυαλό; θυμάσαι τι γέλιο κάναμε με όλα εκείνα τα
ζωντόβολα που ειδικά σε περιόδους εκλογών έβγαιναν με στόμφο μπροστά στις
κάμερες για να δηλώσουν περήφανα πως θα αποφασίσουν την τελευταία στιγμή τι
θα ψηφίσουν;
Τετάρτη, τι είσαι κυρά μου επιτέλους; τι παριστάνεις; το μέτρο; Δεν σε
χρειαζόμαστε! Δεν θέλουμε μέτρο στη ζωή μας! ρυθμό θέλουμε! Και δεν θέλω
κουταμάρες τύπου παν μέτρον άριστον! Αυτά είναι για τους ανασφαλείς, τους
μέτριους, τους ολίγους, τους δεν ξέρω δεν απαντώ! Η ζωή θέλει ρυθμό για να
λικνίζεται υπέροχα παρασύροντάς μας στο χορό της, που μας βοηθά καθώς
147_
ΛΕΥΤΈΡΗΣ ΚΡΗΤΙΚΌΣ

ιδρώνουμε να αποβάλλουμε τις τοξίνες κρατώντας μόνο τα ωφέλιμα στοιχεία για την
ευταξία και την ευζωία μας.
Θυμάσαι Μαράκι; Χρειάστηκε να καθιερωθούμε, να πετύχουμε επαγγελματικά,
να ανέλθουμε κοινωνικά για να διαπιστώσουμε ότι η ευεξία που πρόσφερε το
πληρωμένο από τις εταιρείες μας spa σε 5 αστέρων ξενοδοχείο δεν συγκρινόταν με
τίποτα με το πλατσούρισμα στο δέλτα της Αγίας Γαλήνης χρόνια πριν γίνει πίστα για
ποδήλατα θαλάσσης και κανόε καγιάκ.
Επομένως τι μου λες τώρα για μέτρο στη ζωή και κουραφέξαλα; που είμαι και που
είσαι; κι αν θέλεις πιο σωστά, που είμαστε και που ήμασταν γενικώς.
Ξέρω τι θα πεις. Πως γκρινιάζω πάλι ως συνήθως. Αφού με ξέρεις, έτσι νοιώθω ότι
αναπνέω. Πως αλλιώς; πνιγμένος όλη μέρα με αναλύσεις, στατιστικά δείγματα,
καμπύλες πωλήσεων και κερδοφορίας, παραγωγικά και μη σημεία πωλήσεων κι
άλλες δηλωτικές δεν ξέρω δεν απαντώ συμπεριφοράς, αντιδρώ, προσπαθώντας να
μην με λειάνει το γυαλόχαρτο καλοπέρασης που καθημερινά με τρίβει γιατί έτσι
προβλέπει η οργανική θέση της οποίας προΐσταμαι.
Θα μου πεις ότι εσύ δεν κάνεις έτσι, μα δεν είμαστε το ίδιο μικρή μου Μάρω. Εγώ
παίρνω τη ζωή τοις μετρητοίς ενώ εσύ με άτοκες δόσεις, επόμενο είναι να μην σου
φαίνεται το κόστος. Έπειτα είναι και το άλλο, είσαι πιο δυνατή γλυκιά μου. Εγώ είμαι
γεμάτος ανασφάλειες. Γκρινιάζοντας βγάζω λίγο από το φόβο μου με τη μορφή
δυσαρέσκειας για να κρύψω τον υπόλοιπο αποφεύγοντας την ολομέτωπη σύγκρουση
μαζί του με τις οίδε συνέπειες. Δεν μπορώ μωράκι μου να τα βάλω με τους φόβους
μου. Το παραδέχομαι. Κι έτσι συμβιβάζομαι με μικρά ξεσπάσματα που με κάνουν να
πιστεύω ότι είμαι κομμάτι καλύτερος απ’ όσους επαναπαύονται στην άνεση της
προνομιούχου θέσεως της πολυεθνικής τους σταδιοδρομίας…
Αδιέξοδο. Εκεί είχε οδηγηθεί η υπόθεση του στεγάστρου στον αρχαιολογικό χώρο
του Ακρωτηρίου στη Σαντορίνη. Επιτέλους αίρεται. Ανέλαβαν τη μελέτη
αποκατάστασης του τμήματος που κατέρρευσε δύο διεθνούς κύρους μελετητικοί οίκοι
148_
ΤΟ ΟΡΟΠΈΔΙΟ ΎΨΟΣ ΤΩΝ ΜΥΡΜΗΓΚΙΏΝ

του εξωτερικού. Στο επόμενο τρίμηνο η παράδοση. Εφόσον δεν υπάρξουν νέα
απρόοπτα, ο αρχαιολογικός χώρος θα είναι έτοιμος να ανοίξει για το κοινό το
φθινόπωρο του 2007.
Από τότε που άρχισε να εφαρμόζεται η νέα Κοινή Αγροτική Πολιτική
παρατηρήθηκαν μειώσεις στις καλλιεργούμενες εκτάσεις. Πολλοί αγρότες
προτίμησαν να πάρουν τα χρήματα και να μην κάνουν τίποτα.
Με κοιτάς κι αναρωτιέσαι. Γιατί διαβάζω τέτοιου είδους ειδήσεις. Ακόμα δεν έχεις
καταλάβει; δεν πειράζει, αφεντικό είσαι, αρκεί που καταλαβαίνουν άλλοι για
λογαριασμό σου. Θυμάσαι το δελτίο τύπου που μου είχες ζητήσει να φτιάξω;
«Η εταιρία μας δραστηριοποιείται από το 1990 στις υπηρεσίες συλλογής και
διαχείρισης αποκομμάτων. Είμαστε σε θέση αυθημερόν να σας αποστέλλουμε σε
ηλεκτρονική ή έντυπη μορφή όλες τις πληροφορίες που σας ενδιαφέρουν.
Επεξεργαζόμαστε καθημερινά το σύνολο των Ελληνικών Εντύπων, τα Μ.Μ.Ε. από 117
χώρες και από την άνοιξη του 2005 παρακολουθούμε και το Ελληνικό Internet με
αυτοματοποιημένες διαδικασίες αναζήτησης και αποστολής των ειδήσεων.»
Το διάβασες και μου είπες απορημένα, «μωρέ μπράβο! 117 χώρες
παρακολουθούμε; Ούτε η CIA να είμαστε!» κι έβαλες τα γέλια ενώ εγώ σε κοιτούσα
απορημένος αδυνατώντας να εννοήσω το χιούμορ σου. Μετά έφυγες για να διαβάσεις
με την ησυχία σου τη μοναδική εφημερίδα που ξεκοκάλιζες. Κρυβόσουν πίσω από το
πολύχρωμο εξώφυλλό της, άναβες και το πούρο σου κι έσβηνες με το φραπέ για όση
ώρα διάβαζες τη φωτιά της ανησυχίας από τα μάτια όλων μας. Ήταν η μοναδική
στιγμή της ημέρας που ήσουν ήρεμος, προσηλωμένος, συγκεντρωμένος. Τα τηλέφωνα
χτυπούσαν αδιάκοπα, οι υπολογιστές δούλευαν στο όριο πυρός τους κι όλοι μας
εκτελούσαμε μηχανικά παραγγέλματα κι εντολές εντός του χώρου ευθύνης μας.
Χαφιές. Έτσι με έλεγαν οι συνάδελφοι. Δήθεν ψιθυριστά. Δεν πειράζει. Έχω συνηθίσει
πια. Απ’ όταν το κατάλαβες έκανες τα πάντα να ενισχυθεί αυτή η φήμη. Επειδή δεν
τους άφηνα να βλέπουν με τι καταπιανόμουνα. Να δείξω τι; η προσωπική μου ζωή
149_
ΛΕΥΤΈΡΗΣ ΚΡΗΤΙΚΌΣ

ενδιαφέρει μόνο εμένα. Είμαι αυτός που φαίνομαι. Έλεγα. Καρφί. Συμπλήρωναν. Επί
των τύπων των ήλων. Ο υπολογιστής. Ο κατάσκοπος. Χαρτί και καλαμάρι πού
περιδιάβαινε ο καθένας μας. Ο Αναστασίου τον είχε εγκαταστήσει. Ο μηχανικός
λογισμικού. Οι τρεις μας το ξέραμε. Σ’ εμένα έπεσε ο ρόλος του Ιούδα. Το γραφείο μου
ήταν υπερυψωμένο κι έβλεπε τις πλάτες όλων. Και τις οθόνες τους επίσης. Και μετά
πιάστηκα να γράφω για τον Κριεζή και τους άλλους. Έχει κάτι ξεσηκωτικό αυτή η
αίσθηση. Να παρακολουθείς τις ζωές των άλλων. Και πρόλαβε και διάβασε τη φράση
η καριόλα. Και μεμιάς κατσούφιασε όλο το γραφείο.
Σήμερα έχω κέφια. Λέω να θυμηθώ κάτι ευχάριστο. Να ευθυμήσουμε. Θέλω να
μοιραστώ τη χαρά μου μαζί σου γιατρέ.
Θυμάμαι όταν έδωσα την πρώτη μου συνέντευξη γιατρέ για πρόσληψη σ’ ένα
διαφημιστικό γραφείο. Έψαχναν κειμενογράφο. Πήγα. Δεν με προσέλαβαν αλλά μου
δόθηκε η ευκαιρία να εμπνευστώ ένα κείμενο που έμελλε να με στοιχειώνει ως όνειρο
για πολλά- πολλά βράδια. Βλέπεις η διευθύνουσα ήταν καυλιάρα γυναίκα. Κι εγώ
ένας θρασύς τσόγλανος. Κι αυτή γούσταρε ώριμες κι ένστολες πλούτου ψωλές. Άκου
λοιπόν γιατρέ την ιστορία. Ξεκινά αυτή.
Ωραίος άντρας! Αρρενωπός όσο χρειάζεται, με μια εσάνς θηλυκότητας να σπάει τη
μυρωδιά της βαρβατίλας. Και καλό βιογραφικό. Από Φιλοσοφική Αθηνών, αγγλικά
και ισπανικά, μέχρι μεταπτυχιακό στην ισπανική λογοτεχνία στη Βαρκελώνη, κι
ενδιάμεσα ασκήσεις ύφους ως freelancer σε διαφημιστικές εταιρείες. Ότι ψάχνουμε
δηλαδή!
Σκύλλα μιλάμε! Καλά μου το έλεγαν! Σαράντα φεύγα και πενήντα πριν, αλλά τι
σώμα! Κι οι γάμπες της! Παναγία μου!
«περάστε παρακαλώ, καθίστε!» για να δούμε τώρα αν ξέρει ν’ ανοίγει και το στόμα
του. Θα του κάνω το γνωστό τεστ πρώτα. Καθόμαστε αντικριστά στο μικρό καθιστικό
του γραφείου μου. Θα σταυρώσω τα πόδια μου να φανούν οι γάμπες μου στα μούτρα
150_
ΤΟ ΟΡΟΠΈΔΙΟ ΎΨΟΣ ΤΩΝ ΜΥΡΜΗΓΚΙΏΝ

του. Όλα τ’ αρσενικά την πατάνε σ’ αυτό το σημείο. Η ματιά τους καρφώνεται στις
γάμπες μου κι από κει και πέρα τους παίζω όπως η γάτα το ποντίκι.
Που με πάει; στο καθιστικό! Την κουφάλα! Θέλει να κάτσουμε αντικριστά να μου
μοστράρει γάμπα να πάθω οφθαλμολογικό επεισόδιο! Δε μασάω!
Για δες θράσος όμως! Ούτε καν δεν κοίταξε! Α να χαθεί ο βλάκας! Λες να είναι gay;
Τέλος πάντων. Θα πιείτε κάτι; εμένα θα μου επιτρέψετε να πιω την τέταρτη κούπα
καφέ.
Ψυχραιμία Φώτη! Για δουλειά ήρθες, όχι για να τσιλιμπουρδίσεις! Δεν έχεις και
πολλά περιθώρια! Τα λεφτά από το μπαρ είναι της πλάκας, κι οι γέροι μου, το
ξεκαθάρισαν. Βρες δουλειά σύντομα γιατί κομμένο το επίδομα! Δεν θα πιω καφέ,
νερό μόνο, γιατί αλλιώς θα χαρμανιάσω για τσιγάρο και δεν πρέπει.
Ένα νερό; πιες έναν καφέ χριστιανέ μου! Νερό!
Θα το παίξω σοβαρός. Θα την κοιτάω ανάμεσα στα μάτια, κλείνοντας ελαφρά και
τα μάτια μου για να μην κουραστώ. Ωραίο κόλπο. Μια γκόμενα που είχα, ηθοποιός,
μου το έμαθε.
Έχει κάτι εκνευριστικό επάνω του. Δεν ξέρω ακριβώς, αλλά κάτι με
αποπροσανατολίζει. Είναι συνεσταλμένος και ταυτόχρονα θρασύς. Σαν να κρέμεται
από τα χείλη μου και την ίδια στιγμή να με έχει γραμμένη. Δεν κάνει περιττές
κινήσεις, αλλά κινείται διαρκώς με το βλέμμα του ακολουθώντας τη σκέψη μου.
Και τις κινήσεις μου. Αυτές πρέπει να προσέχω. Σαν να μεταφέρεις πούπουλα με
όλο σου το σώμα. Ο φίλος μου ο Τάσος. Χορευτής. Είναι λίγο τέτοιος, καλό παιδί, αλλά
δεν μου πέφτει λόγος. Όταν του είπα για τη συνέντευξη προθυμοποιήθηκε να μου
μάθει μερικά βασικά. Πώς να στέκομαι, να αναπνέω δίχως να γίνομαι αντιληπτός, να
κινώ τα χέρια μου, να κάθομαι σταυροπόδι. Να είναι καλά.
151_
ΛΕΥΤΈΡΗΣ ΚΡΗΤΙΚΌΣ

Γιατί θέλετε να εργαστείτε μαζί μας; σ’ αυτό το σημείο οι περισσότεροι λένε
εξυπνάδες, δήθεν πως ήταν παιδικό τους όνειρο η συνεργασία μαζί μας. Βλέπεις
είμαστε από τις μεγαλύτερες και παλαιότερες διαφημιστικές εταιρείες της αγοράς.
Με ρωτάει γιατί θέλω να εργαστώ μαζί τους. Ε, για τα λεφτά για τι άλλο! Αυτό μου
βγήκε αυθόρμητα. Σαν να με ρώταγε ο πατέρας μου.
Για τα λεφτά είπατε; Μόνο; δεν μας τα λέει καλά ο τύπος, ή μάλλον μου τα λέει
όπως δεν θέλω να τ’ ακούσω…
Και τι πιστεύετε ότι μπορείτε να κάνετε για μας;
Κάτι έχει αυτή όμως. Σαν να μη με συμπαθεί. Άσε που όλο τρίβεται στο κάθισμα
της. Ανάφτρα ανάθεμα την! Επίτηδες το κάνει! Κορμάρα μέσα στο στενό ταγιέρ της,
να τη βάλεις κάτω να σου πει την προπαίδεια ανάποδα! Όμως ο Φώτης βράχος! Τι
μπορώ να κάνω γι’ αυτούς, μα ότι δεν έχουν κάνει οι προηγούμενοι! Άδικο έχω; αν το
είχαν κάνει θα ψάχνανε τώρα;
Τι είπατε; Ότι δεν έχουν καταφέρει μέχρι τώρα οι προηγούμενοι; μα αυτός δεν
υποφέρεται! Είναι, είναι αναιδής! Όχι, είναι θρασύς και αλαζών! Που την βρίσκει
τέτοια αυτοπεποίθηση ήθελε να ήξερα! Για στάσου όμως, μήπως τέτοιον δε
ψάχνουμε; έχουμε πήξει στους δήθεν και κάτι ψιλά που με πρήζουν με τα σεξουαλικά
και τα υπαρξιακά τους προβλήματα, ετούτος τουλάχιστον είναι ειλικρινής! Άσε που
στη δουλειά μας το θράσος κι η αλαζονεία είναι προτερήματα. Μέχρι ένα σημείο
βέβαια γιατί δεν είμαστε όλοι ίσια κι όμοια! Κειμενογράφο ψάχνουμε, όχι τσοπάνο
για μαντρί! Από την άλλη όμως, μήπως τον έχω παρεξηγήσει; μάλλον είναι αυτή η
αίσθηση της αμηχανίας που μου έχει προκαλέσει. Μα τι έχω πάθει; κοίταξε ο
τσόγλανος που κατάφερε να με συγχύσει! Σε τι είδους κείμενα θεωρείται ότι έχετε
μεγαλύτερη ευχέρεια;
Δεν της άρεσε μάλλον η απάντηση, αλλά πάλι, γιατί χαϊδεύει με τη πένα τα χείλη
της; κι έχει κάτι χείλη η βρωμιάρα! Ύπαγε οπίσω μου! Διαβάζει το βιογραφικό μου
152_
ΤΟ ΟΡΟΠΈΔΙΟ ΎΨΟΣ ΤΩΝ ΜΥΡΜΗΓΚΙΏΝ

τώρα. Και χαϊδεύεται. Που είσαι Τάσο να με δεις! Μάλλον έχει νευριάσει που δεν της
δίνω σημασία! Πως θα ήθελα ένα τσιγάρο τώρα! ευτυχώς που έχω μάθει κι από
αναπνοές και κρύβω την αγωνία μου! Όπα! Γύρισε πάλι! Κατευθείαν μέσα στα μάτια!
Αδερφέ μου μάτια η ρουφιάνα! Γαλαζοπράσινα! Μπα! Να δεις που φορά φακούς
επαφής! Κι άκου τι με ρώτησε! Σε τι είδους κείμενα έχω μεγαλύτερη ευχέρεια! Μα
στου Αρχιμήδη! Δώσε μου θέση εσύ και πάρε και πόζα πάνω στο γραφείο σου και θα
σε κάνω να δεις τ’ άστρα!
Μα δεν είναι δυνατόν! Έτσι μου ‘ρχεται να του σπάσω τα μούτρα! Μα είναι
απάντηση αυτή τώρα; δος μοι πα στω και ταν γαν κινάσσω! Κάνουμε και πνεύμα
τώρα! κατάλαβες! Ψυχραιμία Εύη! Είσαι διευθύντρια δημιουργικού, έχεις
μακροχρόνια εμπειρία στη διαφήμιση, θεωρείσαι από τις πλέον πετυχημένες του
χώρου σου, είσαι το άλφα και το ωμέγα της εταιρείας, δεν θα επιτρέψεις σ’ ένα
παιδαρέλι να σε κάνει ότι θέλει! Στείλε τον από κει που ήρθε! Δεν το πιστεύω αυτό
που μου συμβαίνει! Έχω ανάψει! Ευχαριστούμε πολύ κύριε! Θα σας ειδοποιήσουμε!
Το παράκανα ε; λες να με πετάξει έξω με τις κλωτσιές; ε μα κι αυτή ρε παιδί μου το
παράχεσε! Λάγνο ύφος, βλεφαρίσματα, τριψίματα, τι στα κομμάτια, άντρας είμαι!
Κειμενογράφο λέει ψάχνουν, όχι κόκορα για κοτέτσι! Αλλά για στάσου! Γιατί θα
πρέπει να αισθάνομαι ενοχές; άμα αυτή είναι σεξουαλικώς καταπιεσμένη εγώ φταίω;
Στο φινάλε το ρόλο μου τον έπαιξα τέλεια! Ήμουν κύριος, σοβαρός, αξιοπρεπής, και
ξεκάθαρος! Να δεις που δεν θα την πάρω όμως τη δουλειά! Αυτή μάλλον ήθελε να
της τα ρίξω, και θα τσαντίστηκε που την αγνόησα παντελώς! Δε βαριέσαι! Καλύτερα
έτσι! Γιατί μετά το πρώτο πήδημα θα με απέλυε ούτως ή άλλως!
Λοιπόν γιατρέ από τότε η πουτάνα ερχόταν για μεγάλο χρονικό διάστημα στον
ύπνο μου. Φορούσε δερμάτινα, ψηλοτάκουνες μπότες, κρατούσε μαστίγιο κι
απειλούσε να με μαστιγώσει αν δεν υπέκυπτα στις επιθυμίες της. Με έδενε λέει σ’
ένα κρεβάτι και μετά με καβαλούσε. Έκανε πως είναι αμαζόνα και κάλπαζε πάνω
στην ψωλή μου. Ωραίο γαμήσι γιατρέ. Τις περισσότερες φορές πάθαινα ρεύση και
153_
ΛΕΥΤΈΡΗΣ ΚΡΗΤΙΚΌΣ

ξύπναγα. Λες από τότε να απέκτησα κόλλημα με τις γυναίκες; δεν μπορώ γιατρέ!
Όλες τις βλέπω σεξουαλικά! Γαμώ το βυζί της κότας! δεν είναι φυσιολογικό λες;
Να, ορίστε, για να μην νομίζεις ότι είσαι εξαίρεση. Ένας στους έξι Έλληνες
αντιμετωπίζει πρόβλημα χρόνιας δυσκοιλιότητας. Μεγαλύτερο πρόβλημα
αντιμετωπίζουν οι γυναίκες, οι παχύσαρκοι και οι λιπόσαρκοι αλλά και οι... δημόσιοι
υπάλληλοι.
Δεκάδες ζωές χάνονται άδικα στις θάλασσές μας, την ώρα της απόλαυσης του
καλοκαιρινού μπάνιου. Βασική αιτία η υπερβολική σιγουριά για τις κολυμβητικές μας
ικανότητες και η παραβίαση στοιχειωδών κανόνων ασφαλείας, όπως: να μην
κολυμπάμε μετά το φαγητό, να μην απομακρυνόμαστε από την παραλία εάν δεν
είμαστε σίγουροι για τις αντοχές μας και να μην «ξεθαρρεύουμε» σε νερά που δεν τα
γνωρίζουμε.
Σε επιφυλακή βρίσκονται και σήμερα οι δημοτικές αρχές του Λεκανοπεδίου για
την αντιμετώπιση πιθανών προβλημάτων ατόμων ευπαθών ομάδων πληθυσμού
εξαιτίας των υψηλών θερμοκρασιών που επικρατούν. Σήμερα, στην Αθήνα το
θερμόμετρο θα δείξει έως και 39 βαθμούς Κελσίου, ενώ από αύριο αναμένεται
σταδιακή πτώση της θερμοκρασίας.
154_
ΤΟ ΟΡΟΠΈΔΙΟ ΎΨΟΣ ΤΩΝ ΜΥΡΜΗΓΚΙΏΝ

11.
ΔΕΙΆΖΟΥΜΕ ΣΙΓΆ-ΣΙΓΆ. ΑΠΌ ΤΗΝ ΕΠΌΜΕΝΗ ΕΒΔΟΜΆΔΑ ΘΑ ΜΕΊΝΟΥΜΕ ΜΌΝΟΙ ΜΑΣ. Εμείς και τα
ντουβάρια. Ευκαιρία να σιωπήσουμε. Προτείνω να μην ανταλλάσσουμε ούτε
μηνύματα μέσω του υπολογιστή. Τι λες; αντέχεις; ούτως ή άλλως δουλειά δεν θα
έχουμε. Τυπικά θα ερχόμαστε στο γραφείο. Εσύ για να ξεφεύγεις από την οικογένεια
κι εγώ γιατί δεν έχω κάτι καλύτερο να κάνω. Ας μην μιλάμε καθόλου. Ας
σταματήσουμε την επικοινωνία. Μπορείς φυσικά να με διαβάζεις. Αυτό δεν μπορώ να
σου το απαγορεύσω. Κι όταν χτυπά το τηλέφωνο θα απαντά τηλεφωνητής. Να
κλείσουμε και τα κινητά μας. Όση ώρα θα είμαστε στην εταιρεία να εφαρμόσουμε
σιωπή. Σιγή ασυρμάτου που λέγαμε και στο στρατό. Σιωπή. Ο ήχος της σιωπής. Είχε
αποπειραθεί να τον ηχογραφήσει ο John Cage το 1952. Μπήκε στα ηχομονωμένα
στούντιο του Χάρβαρντ προσπαθώντας να δημιουργήσει συνθήκες απόλυτης σιωπής.
Δεν τα κατάφερε κι αποφάνθηκε πως δεν υπάρχει σιωπή που να μην κλείνει μέσα της
κάποιον ήχο. Στα 4,5 «σιωπηλά» λεπτά του, παρεισέφρησαν ήχοι από αυτοκίνητα,
βηξίματα, σούρσιμο ποδιών ακόμη και χαχανητά. Επομένως τίποτα. Δεν υπάρχει η
σιωπή. Είναι κάτι ιδεατό. Απόλυτο προϊόν της φαντασίας μας. Είναι φαίνεται που για
πολλούς αποτελεί μια επιθυμητή αλλά άπιαστη κατάσταση. Όπως λίγο πριν το
ξημέρωμα, στο λυκαυγές, που εμφανίζεται το βαθύτερο σκοτάδι. Τότε που οι
αισθήσεις θέλουν να παγιδεύσουν τη στιγμή για ώρες, να τη μελετήσουν, κι
αδυνατούν. Όπως στον έρωτα που θέλεις η κορύφωση να καμπυλωθεί μην και η
ταλάντωση της μεγεθύνει στη νιοστή τη διάρκεια…
Α
Τώρα εσύ θα πεις, προς τι η σιωπή; και μάλιστα η απόλυτη. Αφού δεν υπάρχει στη
φύση, είναι αφύσικη η παρουσία της. Δίκιο έχεις. Μεταφυσική επομένως η αναζήτησή
155_
ΛΕΥΤΈΡΗΣ ΚΡΗΤΙΚΌΣ

της, κι αφόρητη πλήξης. Συμφωνείς; αναζητώντας το ανύπαρκτο δεν αγνοούμε τα
μαθηματικά της λογικής; μηδέν και άπειρο πόσο μας κάνει;
Ενώ η σχετική σιωπή έχει τη σημασία της. Αυτή που προτείνω να επιβάλλουμε
εντός του γραφείου. Θα δεις. Ξέρεις πόσες φορές νοιώθω την ανάγκη να βυθιστώ
εντός της; είτε γιατί είμαι πλήρης εικόνων και ήχων είτε γιατί νοιώθω ένα απόλυτο
κενό. Έχεις νιώσει ποτέ έτσι; το ένα δεν αναιρεί το άλλο. Συνηθισμένη διαδικασία.
Γεμίζεις κι αδειάζεις για να ξαναγεμίσεις και τούμπαλιν. Με προσοχή όμως.
Καιροφυλακτούν τα γρέζια. Τα ρινίσματα μετάλλων. Αυτά μένουν και δημιουργούν
κατακάθια, άσε που είναι και υπεύθυνα για το ότι ενίοτε εμφανιζόμαστε με
σκουριασμένες ιδέες, αντιδράσεις, συμπεριφορές.
Σιωπή λοιπόν. Ν’ ακουστούν τα γρέζια που συσσωρεύονται στον πάτο της ψυχής
κι ευθύνονται για τους εφιάλτες που κατά καιρούς μας τρομάζουν ακόμα και
ξυπνητούς.
Σιωπή για να ακουστούν ήχοι αλαργινοί που ημερεύουν το άγνωστο μέλλον που
αντανακλάται στον πυθμένα μιας άδειας ψυχής.
Σιωπή για να μιλήσουν με εικόνες οι ελπίδες που φτερουγίζουν να ξεφύγουν από
το βλέμμα φυλακή μιας λάθος επιλογής.
Σιωπή να ζωγραφίσει ένα φύλλο απλού χαρτιού την κίνηση του μολυβιού στο χέρι
του ζωγράφου.
Σιωπή για όλα αυτά που θέλω να θυμάμαι για λόγους ασφαλείας όσο διαβαίνω το
κατώφλι του κενού για να βρεθώ στο πέλαγος έμπλεος ήχων και εικόνων.
Αναρωτιέμαι σε ποιόν ταιριάζει περισσότερο ο ρόλος αυτός. Ποιος ο ναυαγός και
ποιος ο ναυαγοσώστης. Εσύ χοντρέ τι λες; Μπορείς να προτείνεις; Σαν να έχω βάλει
στον καναπέ τον ψυχίατρο και τον ασθενή στην καρέκλα. Από την άλλη έχει
σημασία; Λες να θεωρηθεί εκτός πραγματικότητας; Α, τότε πέτυχα! Αφού εντός της
είναι, είμαστε, χαμένοι, μόνο μακριά της υπάρχει ελπίδα να βρει ο καθένας τον εαυτό
156_
ΤΟ ΟΡΟΠΈΔΙΟ ΎΨΟΣ ΤΩΝ ΜΥΡΜΗΓΚΙΏΝ

του! Από την άλλη έχω μια ένσταση. Έχει νόημα να ξέρω, ξέρουμε που βρισκόμαστε;
Γιατί τώρα που το σκέφτομαι καλύτερα προσωπικά δεν με ενδιαφέρει να είμαι
παντού. Θέλω να είμαι εκεί που μπορώ να υπάρξω.
Σακούλα με 250 γραμμάρια εκρηκτικής ύλης ΤΝΤ βρέθηκε χθες κρεμασμένη σε
κάδο απορριμμάτων επί της οδού Πατησίων, δίπλα στο κτίριο του ΟΤΕ. Η αστυνομία
εκτιμά ότι οι άγνωστοι ήθελαν να ξεφορτωθούν το υλικό, επειδή είχαν αντιληφθεί ότι
το τελευταίο διάστημα παρακολουθούνταν. Δύο ολόκληρα χρόνια μετά τους
Ολυμπιακούς Αγώνες, οι περισσότερες εγκαταστάσεις, που απορροφούν τουλάχιστον
100 εκατ. ευρώ το χρόνο για τη συντήρηση και τη λειτουργία τους, παραμένουν
αναξιοποίητες, δείχνοντας ότι υπήρξε έλλειμμα συγκεκριμένου σχεδιασμού για τη
μεταολυμπιακή χρήση τους.
Στην κηδεία δεν θα πας; πατέρας του φίλου σου ήταν! Τόσο πια στ’ αρχίδια σου
όλοι; ξέχασες ότι ο εκλιπών ήταν αυτός που είχε μεσολαβήσει για να πέσει ο δικός
σου ο πατέρας στα μαλακά τότε που είχε συλληφθεί για τις ακάλυπτες επιταγές;
μπορεί και να μην το ξέχασες κι απλώς το πήρε η βροχή της λησμονιάς και το
παρέσυρε στο διάβα της. Καλό θα ήταν πάντως να μην σνομπάρεις τόσο κραυγαλέα
τους ανθρώπους. Κοίτα και λίγο πιο χαμηλά. Μπορείς να δεις κάτω από τη σαμπρέλα
ωχαδερφισμού που σε τυλίγει ολόκληρο; ξέρεις πόσο εύκολα μπορεί να ξεφουσκώσει
κάποια μέρα και να βυθιστείς στον ίδιο σου τον εαυτό; σκασίλα σου έτσι; Γελάς, τι να
κάνεις, τέτοιο παχύδερμο που είσαι! Είμαι σίγουρος ότι δεν έχεις μέσα σου τίποτα!
Κενός! Άνευ περιεχομένου μπουκάλι. Κι ούτε καν επιστρεφόμενο χοντρέ. Είσαι
συσκευασία μη εμπορεύσιμη και μη ανακυκλώσιμη.
Είδα ένα όνειρο χθες. Είχα λέει διασωθεί κι επιστρέφοντας με υποδέχτηκες με
ανοιχτές αγκάλες. Με δάκρυα στα μάτια και με αναφιλητά μου έλεγες πόσο μ’
αγαπάς και πόσο μαρτυρικές ήταν οι ημέρες της απουσίας μου. Κι άρχισες σιγά-σιγά
να μονολογείς σαν να απαντούσες σε όσα σου είχα γράψει στο διάστημα της
περιπέτειάς μου πάνω στη σωσίβια λέμβο στο χάος του ωκεανού. Εγώ είχα μείνει
157_
ΛΕΥΤΈΡΗΣ ΚΡΗΤΙΚΌΣ

άναυδος να σ’ ακούω τρέμοντας από συγκίνηση κι αδυνατώντας να σε διακόψω από
φόβο μην και καταστρέψω τη μαγεία της στιγμής. Ήταν σαν να μου έκανες ερωτική
εξομολόγηση. Είχα παραλύσει ολόκληρος κι ένιωθα να με κατακλύζει μια λάβα
πάθους για σένα που με κυρίευε αντικαθιστώντας οποιαδήποτε εικόνα στο μυαλό
μου με χιλιάδες εκατομμύρια δικές σου. Δεν είχα αναμνήσεις, δεν είχα παρελθόν, δεν
είχα τίποτα παρά μόνο εσένα. Ήσουν το σύμπαν κι εγώ μια κουκίδα στην τροχιά σου.
Ότι θυμόμουν είχε σχέση με σένα, κι εσύ μίλαγες, μίλαγες κι ύφαινες έναν ιστό πάνω
στον οποίο αποτύπωνες το παρελθόν, το παρόν και το μέλλον. Κι έπλεκες αργά-αργά
γύρω μου έναν προστατευτικό μανδύα να με κάνει άτρωτο σε οποιαδήποτε
δυσάρεστη επίθεση δεχόμουν απ’ όπου κι αν προερχόταν. Γιατί όπως μου έλεγες, με
δάκρυα που λαμπύριζαν όπως τ’ άστρα μιας ασέληνης νύχτας, ήμουν ακόμα
ευάλωτος όπως κάθε νεοσσός.
Μέχρι εκεί θυμάμαι. Τελικά αυτό μου έλειπε φαίνεται. Το ντάντεμα. Ήθελα να
είμαι στο κέντρο του ενδιαφέροντός σου πιστεύοντας ότι σου πρόσφερα από τη μεριά
μου τη χαρά να μου προσφέρεις την αγάπη και τη φροντίδα σου. Θεωρούσα εκ
προοιμίου εαυτόν ιδανικό σκοπό ζωής για σένα αδυνατώντας να εννοήσω τη ζωή σου
έξω από τη μαγνητική επίδραση της βαρύτητάς μου.
Μιλάμε για πολύ μαλάκας, άλλωστε κι όσα σου γράφω τόσο καιρό αυτό
αποδεικνύουν. Ναι μεν έχω την καλή διάθεση ν’ αναγνωρίσω τα σφάλματά μου αλλά
μόνο ως αποτέλεσμα της δικής σου επιρροής. Ο καημένος, παρασύρθηκα. Εντελώς
άμοιρος ευθυνών ταμπουρώθηκα πίσω από το μήλο που τάχα μου έφαγες
παραβιάζοντας τη συνθήκη για αιώνια χαρά κι ευτυχία…
Τι ωραία! Πόσο βολικά αλήθεια έχουμε φτιάξει αυτόν τον κόσμο ώστε να
θριαμβεύει πάντα η αρσενική πλευρά του εις βάρος της θηλυκής η οποία άλλωστε
ευθύνεται και για την απεμπόληση του παραδείσου.
Μονά ζυγά δικά μας.
158_
ΤΟ ΟΡΟΠΈΔΙΟ ΎΨΟΣ ΤΩΝ ΜΥΡΜΗΓΚΙΏΝ

Ξέρεις κάτι, όταν με το καλό επανέλθω ένα είναι σίγουρο. Θα είμαι άλλος. Θα
γίνω καλύτερος. Να είσαι σίγουρη. Θα φροντίσω να σου δώσω πίσω ότι μου
πρόσφερες στερώντας το από τον εαυτό σου. Θα πάψω να μιλάω μόνο για τα δικά μου
θέλω και θα τείνω που λέμε ευήκοον ους ν’ αφουγκραστώ τα δικά σου. Δεν θέλω να
μου τα πεις. Θέλω να τ’ ανακαλύψω μόνος. Έτσι θα εξιλεωθώ. Κι ελπίζω ότι θα
αναγεννηθώ κιόλας. Και μετά θα σε πάρω από το χέρι να με οδηγήσεις στη γη της
επαγγελίας που θα σχεδιάσουμε μαζί.
Ένα πράγμα δεν θα κάνω. Δεν πρόκειται να σ’ αφήσω να διαβάσεις ποτέ αυτό το
ημερολόγιο. Εσένα ούτως ή άλλως τα μήλα δεν σ’ αρέσουν…
Αναδίπλωση ή στρατηγική εξόδου; εκ των υστέρων δήλωση για όλες τις μαλακίες
που έχεις πει κι έχεις κάνει; όχι, ούτε κι ούτε! Κατάθεση προθεσμιακή είναι. Όποτε
θέλω την ανανεώνω ή την ρευστοποιώ κάνοντάς την αλκοόλ θεραπείας…
Κάτι τέτοιες σοφιστικέ αηδίες είναι που σε κάνουν να φαντάζεις έξυπνος στους
αδαείς…
Γυρνάω σελίδα. Άλλο όνειρο. Ανδρέας εδώ κι είμαι εικαστικός καλλιτέχνης.
Ζωγράφος. Ας πούμε γύρω στα σαράντα κι έχω συλληφθεί ως κύριος ύποπτος για
έντεκα δολοφονίες γυναικών. Στην ανάκριση ομολογώ τα πάντα. Με ατράνταχτα
επιχειρήματα αναλύω τους λόγους των πράξεών μου. Έχω ύφος και στυλ
διανοούμενου. Είμαι αδύνατος, φοράω φαρδιά κι άνετα ρούχα και φουλάρι σε έντονο
κόκκινο χρώμα.
Τι με κοιτάτε; τι θα πει που εύρισκα τα υποψήφια θύματά μου; στο internet φυσικά!
Εκεί βρίσκεις τα πάντα φτάνει να ξέρεις πως! Εγώ συχνάζω χρόνια και ξέρω πάρα
πολλά πράγματα. Οτιδήποτε μου χρειάζεται από εκεί το αγοράζω. Συχνάζω και σε
διάφορα chat rooms. Πάντα προσπαθούσα να ακολουθώ μια βασική αρχή, ποτέ δεν
ζήταγα ραντεβού με κοπέλα από το ίδιο room. Απέφευγα να προσδιορίσω τις
προτιμήσεις μου, γίνεσαι εύκολος στόχος έτσι κι εγώ ήθελα να δυσκολέψω την
159_
ΛΕΥΤΈΡΗΣ ΚΡΗΤΙΚΌΣ

κατάσταση για να έχει και κάποιο ενδιαφέρον. Εξάλλου πίστευα πως το αποτύπωμά
μου σε κάθε πτώμα, που ήταν ίδιο και συνάμα τόσο χαρακτηριστικό, αρκούσε για να
χρεώνομαι όλες τις ενέργειές μου. Ξανθιές, μελαχρινές, κοκκινομάλλες, μιγάδες,
ψηλές, αδύνατες και πάει λέγοντας, αφού όλες τις κατούραγα αμέσως μετά τον
φόνο…
Γιατί το έκανα; μα έχω διαβάσει πως όλοι οι μεγάλοι serial killers είχαν μια
λεπτομέρεια που άφηναν ως υπογραφή των εγκλημάτων τους. Έτσι κι εγώ ουρούσα
στα θύματά μου, φαντάζομαι πως είμαι ο πρώτος που το κάνει αυτό, για να τα
υπογράψω. Το έκανα όμως και για ένα άλλο λόγο. Για να δημιουργήσω άλλοθι για τις
πράξεις μου.
Εγώ ξέρετε πάντα πριν από κάθε ενέργεια έπινα λίγο χασίσι. Ήμουν ήδη
φτιαγμένος εν ολίγοις. Μια ανάλυση ούρων εύκολα θα το αποδείκνυε αυτό και θα
μου εξασφάλιζε το άλλοθι που αναζητούσα. Γιατί να θέλω άλλοθι; μα για να
δυσκολέψω το έργο των αρχών αλλά και να τους αναγκάσω να ψάχνουν για τα
κίνητρα των πράξεών μου. Φυσικά και δεν είχα κανένα κίνητρο, το κέφι μου έκανα η
καλύτερα το κέφι της τέχνης. Όσοι σκοτώνουν έχοντας κάποιο κίνητρο είναι
αποδεδειγμένα ανισόρροποι και χρήζουν επειγόντως ψυχιατρικής βοήθειας. Εγώ
σκότωνα για να φτιάξω ένα τεράστιο έργο τέχνης που θα αποτελείτο αποκλειστικά
από πτώματα τα οποία και θα εξέθετα στην δίκη μου. Είμαι καλλιτέχνης κύριοι εγώ!
Εικαστικός! Έχω σπουδάσει στη σχολή καλών τεχνών, έχω ζήσει στο Βερολίνο, στο
Μιλάνο, στη Νέα Υόρκη, στη Βαρκελώνη. Έχω συμμετάσχει σε διεθνείς εκθέσεις και
διάφορα χάπενινγκ.
Στο ξεκίνημά μου δούλευα με ανακυκλούμενα υλικά, αλουμίνιο, χαρτί, χαλκό,
ώσπου συνειδητοποίησα πως ο άνθρωπος είναι το υλικό των υλικών. Ξέρετε ο
άνθρωπος όσο είναι εν ζωή δεν γνωρίζει αν και κατά πόσο είναι χρήσιμος σε κάτι,
αμυδρά μόνο ξέρει. Εκτός από τους αλαζόνες κι εγωιστές όλοι οι υπόλοιποι άνθρωποι
πραγματικά αμφιβάλλουν. Ο θάνατός είναι που καταδεικνύει την χρησιμότητά του
160_
ΤΟ ΟΡΟΠΈΔΙΟ ΎΨΟΣ ΤΩΝ ΜΥΡΜΗΓΚΙΏΝ

ανθρώπου καθώς και το μέγεθός της. Σας πληροφορώ λοιπόν πως αν οι πεθαμένοι
γνώριζαν πόσο τους …λάτρευαν οι γνωστοί και φίλοι τους όσο ήταν ζωντανοί, θα
επέσπευδαν τον θάνατό τους…
Εγώ πηγαίνω πάντα στις κηδείες των θυμάτων μου. Τι υποκρισία Θεέ μου!
Ελάχιστοι είναι αυτοί που πραγματικά λυπούνται! Οι περισσότεροι είναι αδιάφοροι
σχολιαστές της απώλειας ως αξιοπερίεργο γεγονός, ως καλλιτεχνικό προσθέτω εγώ,
και γι’ αυτό θέλουν να συμμετέχουν γιατί ενδόμυχα καταλαβαίνουν πως μια κηδεία
είναι από την φύση της ένα καλλιτεχνικό γεγονός μεγάλης αξίας αφού είναι
αδύνατον να επαναληφθεί.
Εννοείται πως πήγαινα μεταμφιεσμένος στις κηδείες. Έχω ολόκληρο βεστιάριο
σπίτι μου, είπαμε να συλληφθώ κάποια στιγμή αλλά όχι ως ανισόρροπος μαλάκας,
αλλά ως πρωτοποριακός καλλιτέχνης. Η πιο αγαπημένη μου μεταμφίεση είναι του
διανοούμενου με γυαλιά, μουσάκι μυτερό και τραγιάσκα. Μποέμ εκ Παρισίων. Δύο
φορές μέχρι τώρα έχω παραστήσει αυτόν τον τύπο. Κι οι συγγενείς πόσο πληκτικοί
στα ντυσίματά τους Θεέ μου! Μαύρο με δάκρυα που τρέχουν πάνω σε αδιάβροχα
μέικ- απ. Κατάθλιψη σκέτη. Αλήθεια όλοι οι υπόλοιποι γιατί κλαίνε;
Εννοώ εκτός από γονείς ή παιδιά. Κι όμως δεν θα έπρεπε. Εκτός του ότι γίνονται το
φόντο ενός σπουδαίου καλλιτεχνικού γεγονότος, συμμετέχουν και στην μυθοποίηση
του θύματος που όσο ζούσε μάλλον δεν απασχολούσε απολύτως κανέναν. Που το
ήξερα; μα στο internet οι άνθρωποι δεν κρύβονται κι αποκαλύπτονται. Να λοιπόν ένα
κοινό στοιχείο που σας αποκαλύπτω και που όλοι είχαν. Μόνοι κι ασήμαντοι.
Σερφάριζαν αδιάκοπα αναζητώντας όχι παρέα, αλλά έρμα στο ανάλαφρο της
προσωπικότητάς τους, γι’ αυτό και δεν έβαζαν και φωτογραφία, ούτε καν ψεύτικη.
Φοβόντουσαν πως κάποιος θα καταλάβαινε την απελπισία τους. Εγώ πάλι σκασίλα
μου η εμφάνιση, δεν με ένοιαζε, το ραντεβού με ενδιέφερε…
Στους άντρες συστηνόμουν γυναίκα, Τόνια, επίτηδες διάλεξα ένα ελαφρώς
ασυνήθιστο αλλά όχι εξωτικό που φοβίζει τους ανασφαλείς όπως ας πούμε το
161_
ΛΕΥΤΈΡΗΣ ΚΡΗΤΙΚΌΣ

Πρίσιλα, γιατί το κοινό αλλά κάπως ασυνήθιστο όνομα προκαλεί ελεγχόμενες
φαντασιώσεις. Για τις γυναίκες ήμουν ο Γιάννης που δούλευα στο λογιστήριο μιας
μεγάλης εταιρίας μεταφορών.
Ένα περίεργο πράγμα όμως. Οι γυναίκες επιμένουν στο τι δουλειά κάνεις ενώ οι
άντρες όχι. Ναι ξέρω τι θα πείτε, γιατί δεν περιλαμβάνονταν κι άντρες στα θύματά
μου παρόλο που έδειχνε να ψάχνομαι και για τέτοιους. Να σας πω. Οι άντρες ως
θύματα, ως πτώματα μάλλον, δεν παρουσιάζουν εικαστικό ενδιαφέρον. Και δεν το
λέω μόνο από ανατομικής πλευράς. Έτσι κι αλλιώς είναι τέτοιο το δέος που
προκαλούν τα αρχαιοελληνικά αντρικά αγάλματα που έχει κλείσει το θέμα. Μας
έμειναν ή καλύτερα μας κληροδότησαν το γυναικείο σώμα οι αρχαίοι ημών πρόγονοι
να μελετάμε. Πως μπορείς όμως να αναδείξεις την τελειότητα ενός σώματος αν δεν
εξορίσεις τις ατέλειές του; καταλαβαίνετε τώρα γιατί τα θύματά μου ήταν μάλλον
άσχημες και ατσούμπαλες κοπέλες; όχι δεν αλλάζω θέμα! Δεν το έχω ξεχάσει θα σας
πω και για τους άντρες αλλά αφήστε με πρώτα να ολοκληρώσω τον ειρμό της σκέψης
μου. Κοιτάξτε γύρω σας και πείτε μου ειλικρινά, οι περισσότερες γυναίκες είναι
καλλίγραμμες ή ελεύθερου σχεδίου δοκίμιο; είδατε που κι εσείς συμφωνείτε;
επομένως πως αποθεώνουμε το κάλλος ει μη μόνον καλλιτεχνώντας την ασχήμια;
έπειτα μια όμορφη γυναίκα είναι πέρα για πέρα χρήσιμη πέραν κάθε αμφιβολίας!
Αντίθετα μια άσχημη καθίσταται χρήσιμη μ’ ένα καλλιτεχνικό θάνατο.
Σας έλεγα λοιπόν γιατί δεν σκότωνα άντρες. Δεν με συγκινεί το υλικό από το
οποίο είναι φτιαγμένοι. Αίμα και σπέρμα. Γεννιούνται για να εκδικηθούν, το τι είναι
απροσδιόριστο μέχρι να ενηλικιωθούν. Τότε τους αποκαλύπτεται το γεγονός και
παρουσιάζεται ως θεία φώτιση. Τότε τ’ απωθημένα του κάθε γονιού ξεχωριστά
γίνονται ορμήνιες προς τον αυριανό οικογενειάρχη, επιβήτορα, εραστή, διευθυντή,
εξουσιαστή γενικότερα. Κανένας φυσικά δεν ονειρεύεται το παιδί του υπάλληλο ή
πειθήνιο εκτελεστικό όργανο. Έτσι φορτίζουν οι γονιοί τους γιους τους για την
αυριανή τους εξουσιαστική πορεία. Όσοι πράγματι γίνονται τέτοιοι έχουν πάντα ένα
καλό λόγο για τη μαμά και τον μπαμπά που τους μεγάλωσαν με αρχές και αξίες ώστε
162_
ΤΟ ΟΡΟΠΈΔΙΟ ΎΨΟΣ ΤΩΝ ΜΥΡΜΗΓΚΙΏΝ

να φτάσουν εκεί που έφτασαν. Όσοι όμως δεν γίνονται εξουσιαστές αλλά
εξουσιαζόμενοι τα βάζουν με όλους και πρωτίστως με τους ίδιους τους γονιούς τους.
Γεμίζουν με μίσος έναντι όλων την ψυχή τους και εκτονώνουν το πρωτόγονο ένστικτο
της εξουσίας επί της οικογένειας που, δυστυχώς, οι ίδιοι δημιουργούν. Αυτό δεν
μπορεί εκ των πραγμάτων να το κάνει μια γυναίκα. Βλέπετε οι γυναίκες δεν
μεγαλώνουν σε ανάλογο περιβάλλον συγχύσεως. Κανείς δεν περιμένει από μια κόρη
να κάνει ότι ένας άντρας υποχρεούται. Επομένως οι κόρες μεγαλώνουν φυσιολογικά,
άλλο που τους απαγορεύεται να σκέφτονται. Αυτό τις σώζει όμως, γιατί έτσι μπορούν
ανεμπόδιστα να κάνουν λάθη κι έτσι να μαθαίνουν. Οι γυναίκες εκπαιδεύονται να
υπακούν, να καταπιέζονται, να υποφέρουν. Έτσι όμως όταν βρίσκουν την ευκαιρία
εκδικούνται κιόλας…
Εν πάση περιπτώσει γι’ αυτούς και για πολλούς άλλους λόγους έχουν περισσότερο
καλλιτεχνικό ενδιαφέρον απ’ ότι ένας άντρας. Σας βλέπω που εξακολουθείτε ν’
απορείτε, γιατί επέμενα να συνδιαλέγομαι με άντρες ως Τόνια. Μα για να
εκπαιδεύομαι στον ψυχισμό των σύγχρονων αντρών. Αντέγραφα συμπεριφορές,
εκφράσεις, γούστα, απόψεις κι έτσι συνέθετα τον χαρακτήρα με τον οποίο
συστηνόμουν μετά στα υποψήφια θύματά μου.
Σε κάθε μια ήμουν κι ένας διαφορετικός χαρακτήρας, πάντα όμως ο Γιάννης που
δούλευα στο λογιστήριο μιας εταιρίας μεταφορών. Οι περισσότερες γυναίκες ξέρετε τι
έψαχναν; μια αγκαλιά! Ναι μα την πίστη μου στη τέχνη αυτό έψαχναν! Μια αγκαλιά!
Λίγη τρυφερότητα, ένα καλό λόγο, ένα χάδι, μα πως είναι δυνατόν να είμαστε τόσο
διαφορετικοί; εμείς οι άντρες να τον χώσουμε θέλουμε για λίγο μέχρι να παραλύσει
από τη ζεστασιά και ν’ αποκοιμηθεί. Ενώ αυτές ψάχνουν για αγκαλίτσα! Τι να πω,
δεν ξέρω, ίσως ασχοληθώ σε κάποιο μελλοντικό μου έργο μ’ αυτό το θέμα.
Τέλος πάντων, συναντιόμουν συνήθως σε internet cafe με όλες, ποτέ στο ίδιο
βέβαια. Δίναμε ραντεβού μια συγκεκριμένη ώρα κι η επιβεβαίωση γινόταν επί τόπου.
Είσαι εδώ; Ναι! Που κάθεσαι; στο τραπέζι δίπλα στη πόρτα. Κάπως έτσι γινόντουσαν
163_
ΛΕΥΤΈΡΗΣ ΚΡΗΤΙΚΌΣ

οι συστάσεις. Μετά φεύγαμε ξεχωριστά και ξανασυναντιόμαστε λίγα μέτρα έξω από
το μαγαζί. Εγώ φυσικά είχα τους λόγους μου για κάτι τέτοιο, αυτές το έκαναν από
ντροπή. Όλες τους είχαν πολλά κοινά σημεία. Το πιο σημαντικό κι αξιοπερίεργο ήταν
πως από το πρώτο ραντεβού τις πήδαγα, δεν προέβαλλαν καμία απολύτως
αντίσταση. Έδειχναν μάλιστα και προετοιμασμένες, όλες τους είχαν προφυλακτικά
μαζί τους. Μετά όμως άρχιζαν τα κλαψουρίσματα για αγκαλίτσες. Οι περισσότερες
που είχα ρωτήσει ομολόγησαν πως άνοιξαν τα πόδια εύκολα γιατί πίστευαν πως
αλλιώς δεν θα ασχολιόμουν μαζί τους, δεν είχαν δίκιο όμως, εγώ θα τις σκότωνα έτσι
κι αλλιώς. Αλλά ν’ αφήσω ένα εύκολο πήδημα να πάει χαμένο; μπορεί να είμαι
καλλιτέχνης αλλά είμαι κι άντρας. Τέλος πάντων, αφού κάναμε ότι κάναμε,
παρεμπιπτόντως ξέρετε πόσο ερωτικές και χυμώδεις ήταν όλες; απίστευτα! Μετά τις
πήγαινα βόλτα δήθεν να δούμε την Αθήνα από ψηλά, στα Τουρκοβούνια συνήθως,
έκανα πως τις χούφτωνα πάλι και τις έπνιγα. Μετά γύρναγα σπίτι όπου και
φωτογράφιζα σε διάφορες πόζες τα πτώματα. Και βέβαια τις βιντεοσκοπούσα γυμνές
σε διάφορες φυσικές στάσεις. Η αγαπημένη μου ήταν να τις βάζω να κάθονται στη
λεκάνη τις τουαλέτας. Στο τέλος ουρούσα πάνω τους φροντίζοντας ν’ αφήνω
ανέπαφο το κεφάλι τους…
Ξέρω τι θα πείτε τώρα. Πως είμαι διεστραμμένος. Κι όμως δεν είμαι. Επειδή
κατούραγα τα πτώματα; μα πως αλλιώς θα τα αναγόρευα σε δικό μου υλικό ενός
ασύλληπτου έργου τέχνης; έπειτα γιατί είμαι διεστραμμένος; για μια ενέργεια αυτή
καθαυτή τόσο φυσιολογική; ως απλός δολοφόνος δεν είμαι; μην το αρνείστε! Είδα
καθαρά την αποστροφή στο πρόσωπό σας όταν σας είπα τι έκανα στα θύματά μου
αφού τα σκότωνα! Ενώ εγώ απλά ήθελα να διεκδικήσω την κυριότητα στο φόνο τους,
δεν ήθελα να υπάρχουν αμφιβολίες. Είμαι έντιμος εγώ κύριοι, δολοφόνος μεν αλλά
έντιμος. Εξάλλου δεν είχα καμία απολύτως διάθεση να παραμείνω ένα μυστήριο.
Έκανα ότι έπρεπε να κάνω για να οδηγηθεί η αστυνομία σε μένα, όχι όμως πριν να
έχω ολοκληρώσει το έργο μου. Αλλιώς τόσοι άνθρωποι θα κινδύνευαν να έχουν γίνει
164_
ΤΟ ΟΡΟΠΈΔΙΟ ΎΨΟΣ ΤΩΝ ΜΥΡΜΗΓΚΙΏΝ

πτώματα κατά λάθος και θα παρέμεναν στα αζήτητα της έτσι κι αλλιώς αζήτητης κι
ασήμαντης ζωής τους…
Ευτυχώς όμως για όλα αυτά τα πτώματα που πρόλαβα να ολοκληρώσω το έργο
μου. Τώρα θα δικαιωθούν ως πτώματα μια που δεν κατάφεραν όσο ζούσαν να
δικαιωθούν ως άνθρωποι. Η μεγάλη απόδραση. Η φυγή των έντεκα. Και τα έντεκα
είναι υπέροχα. Σκέφτομαι τον τίτλο της εκθέσεώς μου. Τα έντεκα πτώματα, μπα αυτό
δεν μου αρέσει, ακούγεται πολύ πεζό, έπειτα δεν θεωρώ πτώματα έντεκα ανθρώπους
που όσο ζούσαν συμπεριφέρονταν περίπου όπως και τώρα. Αφήστε που τώρα
καθοδηγούνται κι από εμένα που είμαι παγκοσμίου φήμης καλλιτέχνης…
Δεν σας ολοκλήρωσα όμως για τα πτώματα. Αφού τελείωνα με τις φωτογραφίες
και το βίντεο, έβαζα τα πτώματα σε μεγάλες μαύρες σακούλες και τα άφηνα έξω από
γραφεία κηδειών. Διάλεγα πάντα εκείνα τα γραφεία που πίστευα πως άξιζαν τα
πτώματα που τους άφηνα. Μετά τηλεφωνούσα στο γραφείο για να τους ενημερώσω
για το περιεχόμενο της μεγάλης μαύρης σακούλας. Ακολούθως περίμενα για να
βιντεοσκοπήσω την στιγμή της μεγάλης ανακάλυψης. Έχουν μεγάλο καλλιτεχνικό
ενδιαφέρον οι ιδιοκτήτες των γραφείων κηδειών. Ξέρετε τα περισσότερα γραφεία
είναι οικογενειακές επιχειρήσεις, οικογένεια κορακιών…
Αυτό είναι διαστροφή κύριοι! Να ζεις οικογενειακώς από τον θάνατο του άλλου.
Οι περισσότεροι που λέτε παρόλο που είναι συνηθισμένοι να συναναστρέφονται
πτώματα, έμεναν άφωνοι την στιγμή της αποκαλύψεως. Αυτό εξέφραζε στο όλο
καλλιτεχνικό δρώμενο την έκπληξη και τον αιφνιδιασμό που ενδεχομένως αυτά τα
άτομα, ως πτώματα πια, κατάφερναν πρώτη και τελευταία φορά στη ζωή τους. Μετά
από λίγο φυσικά κατέφθανε ένα περιπολικό με αστυνομικούς. Παρελάμβαναν το
πτώμα κι αναχωρούσαν. Ένα κοράκι τους συνόδευε ως μάρτυς αλλά κι ως εργολάβος
του πτώματος για τα περαιτέρω. Κι αυτή τη διαδικασία βιντεοσκοπούσα, εκεί όμως
τελείωνα. Επανεμφανιζόμουν στην κηδεία. Αυτό ήταν το φινάλε μου. Η τελετή. Αν
μπορούσα να έδενα στο ίδιο φιλμ και την τελετή από την γέννηση του κάθε πτώματος
165_
ΛΕΥΤΈΡΗΣ ΚΡΗΤΙΚΌΣ

θα υπερηφανευόμουν πως έκανα την μεγαλύτερη εικαστική παρέμβαση στην Ελλάδα
των τελευταίων εκατό χρόνων. Δεν πειράζει όμως. Φαντάζομαι πως κι έτσι δεν τα
κατάφερα άσχημα…
Στην κηδεία έριχνα το βάρος της βιντεοσκόπησης στους συγγενείς και τους
διάφορους άλλους περίεργους και μη. Δεν με ενδιέφερε πια το θύμα πτώμα μου, με
ενδιέφεραν τα συναισθήματα που είχε προκαλέσει. Φαντάζομαι πως και το ίδιο το
πτώμα θα ενδιαφερόταν να ξέρει ποια ήταν πραγματικά τα συναισθήματα που
προκαλούσε η απώλειά του σε όλους αυτούς που είχαν παρευρεθεί στη κηδεία του.
Ξέρετε ότι αυτές οι κοπέλες αυτό δεν είχαν καταφέρει όσο ζούσαν; να
δημιουργήσουν συναισθήματα στον περιβάλλοντα χώρο τους! γι’ αυτό κι
αναζητούσαν αγνώστους μήπως και το καταφέρουν; καταλαβαίνετε τώρα πόσο
βοήθησα τελικά για να πετύχουν τον στόχο τους; δεν χρειάζεται να ξέρετε από τέχνη
για να δείτε ότι τα πράγματα είναι έτσι όπως σας τα λέω! Πως; δεν το κατάφεραν μαζί
μου αφού τις σκότωσα; κάνετε λάθος αγαπητοί μου! Φυσικά και το κατάφεραν!
Κατ’ αρχήν σας λέω πως μόνο αυτές που με συγκίνησαν πραγματικά επιλέχθηκαν
να γίνουν τα πτώματά μου. Τις λάτρεψα κύριοι αυτές τις έντεκα, ξέρετε ότι
εξακολουθώ και τις επισκέπτομαι στη τελευταία τους κατοικία; έχω δεσμευτεί
απέναντί τους να τους εξασφαλίσω όλα όσα δεν μπόρεσαν όσο βρισκόντουσαν στη
ζωή. Μια αγκαλίτσα ζήταγαν, μια αγκαλίτσα. Εγώ λοιπόν τους εξασφαλίζω όχι μία
αλλά χιλιάδες αγκαλίτσες στην αιώνια από δω και πέρα ζωή τους.
Φυσικά κι είχα συναντηθεί και με άλλες, αυτό έλειπε κάθε μια που συναντούσα
έτσι μπουμ να την σκότωνα κιόλας. Ο καλλιτέχνης θέλει τον χρόνο του μέχρι η
αρχέγονη σύλληψη της ιδέας του ν’ αρχίσει να οριοθετείται στο μυαλό του, δεν είναι
έτσι απλά τα πράγματα. Δεν μπορεί ο καθένας να είναι καλλιτέχνης. Για την ιστορία
αλλά και για τα πρακτικά να σας πω, πως συναντήθηκα με περίπου τριάντα κοπέλες.
Αυτές οι έντεκα επιλέχθηκαν πάρα πολύ προσεκτικά. Γιατί έντεκα; δεν ξέρω, μάλλον
θα πρέπει να ομολογήσω πως η επιλογή του αριθμού είναι μια κενή και ρηχή και
166_
ΤΟ ΟΡΟΠΈΔΙΟ ΎΨΟΣ ΤΩΝ ΜΥΡΜΗΓΚΙΏΝ

χωρίς καμία απολύτως καλλιτεχνική αξία δικαιολογία κι έχει να κάνει με το
ποδόσφαιρο…
Αν και τώρα που το σκέφτομαι καλύτερα θα μπορούσα να ισχυριστώ πως δεν είναι
τυχαία η εκλογή μου αυτή. Να ας πούμε οι ποδοσφαιριστές. Είναι έντεκα σε κάθε
ομάδα που κυνηγούν μια μπάλα, εδώ βάλτε μια γυναίκα, προσπαθώντας να την
βάλουν στα δίχτυα της άλλης ομάδας. Δηλαδή 22 ποδοσφαιριστές διαγκωνίζονται
ποιος θα καταφέρει, αφού πρώτα κάνει δική του, την πηδήξει ας πούμε, την μπάλα-
γυναίκα, να την πετάξει με όποιο τρόπο μπορεί, ως άχρηστη ξεζουμισμένη, εντός των
προστατευμένων ορίων της αντίπαλης ομάδας, για να αισθανθεί πως πηδάει μ’ αυτό
τον τρόπο τώρα την αντίπαλη ομάδα.
Ναι έχετε δίκιο, κι εγώ μπερδεύτηκα, αλλά για σκεφτείτε το πάλι. Οι
ποδοσφαιριστές που τρέχουν πάνω κάτω κυνηγώντας την μπάλα. Οι φίλαθλοι στις
κερκίδες που αδημονούν για την κατάληξη του κυνηγητού βρίζοντας χυδαία,
ξεσπώντας δηλαδή, επειδή δεν μπορούν να ξεσπάσουν εκεί απ’ όπου ξεκινά η
καταπίεσή τους. Κι από την άλλη μεριά εγώ. Με έντεκα γυναίκες θύματά μου για να
ολοκληρώσω το έργο μου που απευθύνεται σε γυναίκες. Τι αρρώστια Θεέ μου! Όλων
μας! Εγώ για την τέχνη, οι άλλοι για μια μπάλα και μια ομάδα. Τι καταπίεση
κρύβουμε! Εγώ είμαι και καλλιτέχνης, οι άλλοι είναι εργάτες, υπάλληλοι,
ανθρωπάκια εν ολίγοις…
Θα μου πεις αυτοί δεν σκοτώνουν όπως εγώ, θα σου πω είσαι μαλάκας! Και βέβαια
σκοτώνουν και μάλιστα το δικό τους το έγκλημα είναι διαρκές. Το δικό μου έχει αρχή
μέση και τέλος. Γιατί το δικό μου το έγκλημα είναι ιστορία δεν είναι στιγμιότυπο μιας
μίζερης ζωής. Γιατί εγώ εγκλημάτησα όχι για να εκτονωθώ αλλά για να δημιουργήσω
ενδιαφέρον για ασήμαντες προσωπικότητες που ζούσαν απομονωμένες. Οι άλλοι
σκοτώνουν την έννοια του ανθρώπου όταν συναγελάζονται στα γήπεδα με
ομοϊδεάτες τους και συμπεριφέρονται σαν πρωτόγονα άγρια ζώα. Δολοφόνοι είμαστε
αμφότεροι. Θύματα των θυμάτων μας. Και κατά μια έννοια αθώοι, αφού δεχθήκαμε
167_
ΛΕΥΤΈΡΗΣ ΚΡΗΤΙΚΌΣ

να παίξουμε τον ρόλο του θύτη καθ’ υπόδειξη. Φυσικά καθ’ υπόδειξη! Κανένας
άνθρωπος δεν λειτουργεί αυθόρμητα. Εμφανιζόμαστε έτσι αλλά στην ουσία είμαστε
έρμαια των παθών και των ανασφαλειών μας. Οι φίλαθλοι καθοδηγούνται να
εκτονώνουν την επιθετικότητα αλλά και την δυσαρέσκειά τους κατά πάντων μέσα
στο γήπεδο απέναντι στην αντίπαλη ομάδα.
Αλλά ας επιστρέψω στο θέμα μας. Τα θύματα. Πως τα έπνιγα, αγκαλιαζόμαστε
παθιασμένα μέσα στο αυτοκίνητο, γινόμαστε ένα κουβάρι πόθου, τις φίλαγα βαθιά
μέσα στο στόμα τόσο που τους κοβότανε η ανάσα, και σιγά-σιγά τις έσφιγγα με τα
χέρια μου στο λαιμό, δεν προλάβαιναν να αντιδράσουν, μου έμεναν στα χέρια! Ε μετά
τα ξέρετε, σας τα είπα. Αλλά γιατί ξαναγύρισα σ’ αυτό; κάτι άλλο ήθελα να πω! Α
ναι! Ξέρει κανείς να μου πει αν θα υπάρχει τηλεόραση στη δίκη μου; πρέπει να
υπάρχει. Δεν θα μπορέσω διαφορετικά να παρουσιάσω το έργο μου ως μια ολότητα.
Κι η αίθουσα του δικαστηρίου πρέπει να είναι κάπως, θέλω πολύ χώρο. Άλλωστε θα
είναι πάρα πολλοί οι ενδιαφερόμενοι θεατές. Θα προτιμούσα να έχω και κάποιον
σκηνοθέτη, του θεάτρου κατά προτίμηση, είναι πιο οικονομικοί αυτοί και πιο
δουλευταράδες. Με τον φωτισμό δεν ξέρω τι θα γίνει, αλήθεια έχουν στα δικαστήρια
τεχνικό εξοπλισμό; αν όχι άραγε μπορούμε να συνεννοηθούμε με την γκαλερίστα
μου να φέρει τον δικό της; τι είπατε κυρία μου; δικηγόρο; μα δεν μου χρειάζεται! Αν
επιμένουν όμως προτιμώ να είναι γυναίκα και γι’ αυτό θα πω σε μια φίλη. Αν έχω να
προσθέσω κάτι άλλο; δεν ξέρω, μπορεί, α ναι ξέρετε, φίλοι μου, υπάρχει μια
περίπτωση όταν έρθει η ώρα της δίκης να τα αρνηθώ όλα. Ανάλογα δεν ξέρω ακόμα.
Θέλω να δημιουργήσω σύγχυση. Άλλωστε όπως σας ομολόγησα, λίγο πριν τα
εγκλήματα μου είχα κάνει χρήση χασίς. πως; δεν φτάνει αυτό για την αθώωσή μου
γιατί τα εγκλήματα που τέλεσα ήταν ιδιαιτέρως ειδεχθή; για μισό λεπτό, μισό λεπτό,
ποιος σας είπε πως θέλω να αθωωθώ; και να αποποιηθώ το αριστούργημά μου; όχι
βέβαια! Από την άλλη μεριά τι θα πει εγκλήματα ιδιαιτέρως ειδεχθή; υπάρχουν και
μη ειδεχθή; ποιος ανώμαλος εγκέφαλος αξιολογεί με επιθετικούς προσδιορισμούς την
αφαίρεση της ζωής; μια δολοφονία είναι μια δολοφονία, ή όλες οι δολοφονίες είναι
168_
ΤΟ ΟΡΟΠΈΔΙΟ ΎΨΟΣ ΤΩΝ ΜΥΡΜΗΓΚΙΏΝ

ειδεχθείς ή καμία! Τι βαρβαρότητα είναι αυτή; τι υποκρισία! Δεν το καταλαβαίνετε ότι
έτσι ασελγείτε πάνω στους νεκρούς περισσότερο από αυτούς που τους σκότωσαν; τι
μανία κι αυτή να κάνουμε και τους θανάτους ταξικούς! Θεέ μου, δώσε μου δύναμη ν’
αντέξω την αμορφωσιά και την κομπορρημοσύνη των κολάκων Σου!
Δεν έχω να δηλώσω οτιδήποτε άλλο παρά μόνο ότι επιφυλάσσομαι για κάθε
νόμιμο δικαίωμά μου…
Ο Κριεζής γυρνούσε περπατώντας από το γραφείο στο σπίτι του. Απόγευμα
Αυγούστου κι η Λεωφόρος Πεντέλης ερημική. Λιγοστά αυτοκίνητα τη διασχίζουν
αναπτύσσοντας υψηλές ταχύτητες διαφυγής. Ένας ωραίος, ελαφρύς βόρειος άνεμος
λες και παρασύρει τις σκέψεις των οδηγών προς τις ακρογιαλιές του καλοκαιριού, κι
αυτοί ασυναίσθητα πατώντας γκάζι νοιώθουν στα μούτρα τους το χάδι του αφρού
από τον παφλασμό των κυμάτων. Ακόμα λιγότεροι διαβάτες περπατούσαν νωχελικά
αναπνέοντας αργά και κοφτά, προσπαθώντας να εισπνεύσουν το πολύτιμο οξυγόνο
μέσα από το κοκτέιλ ρυπογόνων ουσιών που αιωρούταν στην ατμόσφαιρα. 200 μέτρα
απόσταση. Από την τράπεζα στο σπίτι. Τελικά έπρεπε να έχω πάρει το αυτοκίνητο.
Δεν υποφέρεται σήμερα η κατάσταση. Πνιχτός βαρύς αέρας γεμάτος αντηλιακά
αρώματα και καυσαέρια αμόλυβδης ευθύνης. Και κάπου – κάπου ριπές τσίκνας με
γέμιση μπαρούτι λίπους που στοχεύουν λαίμαργα κι αδηφάγα στομάχια. Ταγκίλα
αίσχους. Μια μερίδα κοντοσούβλι, δύο πίτες γύρο απ’ όλα, δύο πατάτες, κι όταν θα
είναι έτοιμα πιάσε και τρεις μπίρες παγωμένες. Ότι, νάναι, αρκεί να είναι παγωμένες.
Αηδίες. Ξύγκια τυλιγμένα στη λαδόκολλα του πατριωτισμού μας. Και το ρέψιμο που
ακολουθεί είναι ο εθνικός ύμνος στη διάλεκτο των ζώων. Έφτασε στην εξώπορτα
κάθιδρος και νευριασμένος. Γαμώ το καλοκαίρι σας! Μαλάκες! Αύγουστος.
Τεθλιμμένος μήνας. Ποτέ δεν μου άρεσε, άντε γαμήσου Αύγουστε. Τον αντιπαθούσα.
Μου έκρυβε την πραγματικότητα όπως φώτιζε τις παραλίες και με παρέσυρε σε
όνειρα αδιέξοδα. Μπήκε στο σπίτι του και πήρε μια βαθιά ανάσα κλεισούρας.
Αναστέναξε λες και ξεφορτώθηκε ένα βάρος καλαθιού καημών. Σωριάστηκε στον
καναπέ. Στο μυαλό του στοιβάχτηκαν αναμνήσεις αλλοτινών καλοκαιριών. Τότε που
169_
ΛΕΥΤΈΡΗΣ ΚΡΗΤΙΚΌΣ

ήταν παιδί κι οι γονείς του διάστικτοι αμφιβολιών. Καυγάδες πίσω από τις βαριές
μπορντό κουρτίνες. Κλείσε μωρή το παράθυρο! Γιατί δεν μπορείς να με βρίσεις με το
φως του ήλιου, προτιμάς το σκοτάδι αχαΐρευτε;
Επιστρέφοντας μεσημέρι από το σχολείο είχε βρεθεί για άλλη μια φορά
αντιμέτωπος με την τόσο γνώριμη ατμόσφαιρα. Μάνα και Πατέρας έψηναν στο γκριλ
τη σχέση τους μήπως και λειώνοντας ο πάγος που τους χώριζε τους έφερνε κοντύτερα
ώστε να τσακωθούν με περισσότερη άνεση. Φευ όμως. Το μόνο που κατάφερναν ήταν
να απομακρύνονται περαιτέρω τόσο από τους εαυτούς τους όσο κι από μένα.
Ασχημονώντας ο ένας εις βάρος του άλλου κι οι δύο εναντίον του σύμπαντος. Έκλεισε
την πόρτα κλειδώνοντας απ’ έξω τον κακό λύκο, ντύθηκε ασχημόπαπο και πάτησε το
play στο κασετόφωνο.
Κι ως δια μαγείας το σύμπαν συντονίστηκε στο δωμάτιο εκπομπής μου. Τίποτα δεν
μπορούσε να εμποδίσει το πέταγμα των Αγγέλων γύρω μου. Κι εγώ είχα πάψει να
αισθάνομαι ασχημόπαπο κι είχα ήδη γίνει ένας πανέμορφος κύκνος.
Ο καυγάς που ακουγόταν πίσω από την κλειστή πόρτα δεν ήταν πρόβλημα, ούτε
κι ο καύσωνας, πόσο μάλλον το φτηνό κασετόφωνο…
Η μουσική είχε μετατρέψει τα πάντα γύρω μου σε κάτι άλλο απ’ αυτό που
πραγματικά ήταν.
Άκουσα το Astral Weeks έξι συνεχόμενες φορές. Και κάθε φορά νόμιζα ότι ήταν η
πρώτη. Αντί να ξεδιψώ ένοιωθα να στεγνώνω, αντί να χορταίνω πεινούσα
περισσότερο. Σηκώθηκε και πήγε στην κουζίνα. Λίγα μακαρόνια με κρέας από χθες,
μια σαλάτα, λίγο κρασί. Πρέπει να μπει μια γυναίκα εδώ μέσα. Έστω για να
μαγειρεύει. Σάμπως είναι και σε τίποτα άλλο χρήσιμες; να σκουπίζει κιόλας
κανονικά. Όχι σαν την Βικτόρια που ήρθε στην Ελλάδα κι έμαθε να σκουπίζει μόνο
όσα φαίνονται. Και να ήσουν και καμία όμορφη να έκανες και τίποτα άλλο τρομάρα
σου!
170_
ΤΟ ΟΡΟΠΈΔΙΟ ΎΨΟΣ ΤΩΝ ΜΥΡΜΗΓΚΙΏΝ

Η ζέστη και οι ισχυροί άνεμοι που επικράτησαν χθες στις περισσότερες περιοχές
της χώρας ευνόησαν την εκδήλωση πυρκαγιών, που σε τρεις περιπτώσεις πήραν
διαστάσεις και προκάλεσαν μεγάλη κινητοποίηση της Πυροσβεστικής. Η μεγαλύτερη
πυρκαγιά εκδηλώθηκε λίγο μετά τις 14.00 στην περιοχή Πύργου Ευρωστίνης, στην
Κορινθία, σε δασική έκταση.
Περισσότερους από 32 τόνους γαρίδες και 540 κιλά φέτας ακατάλληλα προς
κατανάλωση κατάσχεσε το τελευταίο διάστημα η Κτηνιατρική Υπηρεσία της
Νομαρχίας Αθηνών, ύστερα από ελέγχους που πραγματοποίησε σε δείγματα από
γαρίδες Νέας Γουινέας και Αυστραλίας.
Μήνυση κατά αγνώστων υπέβαλε χθες η διοίκηση του Οργανισμού Λιμένος
Πειραιώς, όταν διαπιστώθηκε ότι κάποιοι είχαν «παρέμβει» στη λειτουργία των
κλιματιστικών που έχουν τοποθετηθεί στις τέντες που βρίσκονται στο λιμάνι του
Πειραιά και προορίζονται για χώροι αναμονής των επιβατών που πρόκειται να
ταξιδέψουν. Οι άγνωστοι, όπως καταγγέλλεται από τη διοίκηση του ΟΛΠ, άλλαξαν
τη θερμοκρασία όλων των κλιματιστικών, ανεβάζοντάς την στους 30 βαθμούς... εν
μέσω θέρους με στόχο «να αποθαρρύνουν το κοινό να χρησιμοποιεί τους
συγκεκριμένους χώρους».
Ο Κριεζής μετά το φαγητό ανέβηκε στο γραφείο του. Πήρε θέση στον υπολογιστή
κι άρχισε την περιήγηση. Πρώτα επισκέφθηκε το ναυαγό του. Ζεις ρε ή σε φάγανε τα
ψάρια; που να ξέρεις! Ο καυτός ήλιος διαπερνούσε το μουσαμά και καψάλιζε το
γυμνό του σώμα. Ο ιδρώτας που κυλούσε χάραζε αυλάκια δίψας στο κορμί του. Έκανε
να γλύψει τον ιδρώτα μα μετάνιωσε. Λίγο κάτουρο περίσσευμα από το πρωί ήταν
καλύτερη ιδέα. Δεν ξέρεις να προσεύχεσαι ρε κακομοίρη; αντιλαβού σώσον ελέησον!
Δεν πιστεύεις τίποτα έτσι; μείνε εκεί τότε και πίνε το κάτουρο σου! Γιατί δεν τον
παίζεις και λίγο; και το σπέρμα λένε είναι θρεπτικό, έχει πολλές βιταμίνες. Έφυγε
από την Καραϊβική του ναυαγίου και πετάχτηκε Νιου Τζέρσεϋ μεριά. Είχα κάποτε μια
γκόμενα από κει. Άμπιγκεϊλ τη λέγανε. Είχαμε γνωριστεί ένα καλοκαίρι στην Ίο. Είχε
171_
ΛΕΥΤΈΡΗΣ ΚΡΗΤΙΚΌΣ

έρθει με μια φίλη της Ελληνίδα και κάνανε βόλτα στου Αιγαίου τα νησιά. Ωραία
περάσαμε. Με είχε καλέσει στο Νιου Τζέρσεϋ να πάω Χριστούγεννα. Πήγα. Να τώρα
βλέπω τη γειτονιά της. Σιγά μην μένει ακόμα εκεί δηλαδή. Έμενε ένα τετράγωνο
απόσταση από ένα μέρος που το έλεγαν Oakland park. Δεν θυμάμαι γιατί το έλεγαν
έτσι, εγώ ένα παρκινγκ αντίκρισα. Είχε να κάνει μ’ ένα παλιό γήπεδο του baseball
νομίζω. Τέλος πάντων. Ωραίο το σπίτι της. Μια αποθήκη που την είχε μετατρέψει σε
στούντιο. Φωτογράφος ήταν. Έμενε μόνη της. Ντράπηκα να της πω ότι έμενα ακόμα
με τους γονείς μου. Δεν έλεγε πολλά πράγματα σαν γκόμενα, αλλά είχε κορμάρα κι
ήξερε να γαμάει. Τι να κάνει άραγε;
Ο Πολυχώρος Πολιτισμού και Ψυχαγωγίας «Θεαθήναι» πραγματοποιεί Δευτέρα
22 Σεπτεμβρίου 2006 την επίσημη έναρξη λειτουργίας του, με αφορμή τα εγκαίνια της
έκθεσης φωτογραφίας της παγκοσμίου φήμης Αμερικανίδας φωτογράφου Abigail
Stockton «Αισθησιασμός και κομψότητα».
Πρόκειται για σαράντα υπέροχες φωτογραφίες μεγάλων διαστάσεων: ζωντανά
πορτρέτα διάσημων ηθοποιών, φωτομοντέλων και άλλων γνωστών καλλιτεχνών.
Η Stockton δεν περιορίζεται στα στενά όρια ενός φωτογράφου μόδας. Ο
επιτηδευμένος ερωτισμός της, μολονότι αναβλύζει μέσα από άνδρες και γυναίκες που
έκαναν επάγγελμα την ομορφιά του σώματός τους, ξεφεύγει από τις συμβατικές
εικόνες των γυαλιστερών περιοδικών και ημερολογίων μεγάλης κυκλοφορίας
αναδεικνύοντας τον χαρακτήρα των ατόμων.
Η Abigail Stockton γεννήθηκε στο Νιου Τζέρσεϋ στις 3 Μαρτίου του 1959. Ξεκίνησε
την καριέρα της το 1979 σαν φωτογράφος πολιτικών και κοινωνικών θεμάτων, αλλά
πέρασε πολύ γρήγορα στη φωτογραφία μόδας: μέσα σε λίγα χρόνια καθιερώθηκε σαν
μια από τις πιο περιζήτητες φωτογράφους, με συνεργασίες στα σημαντικότερα διεθνή
περιοδικά μόδας.
Ivory Coast. Ο Ρόμπερτ με τα πέντε παιδιά του. Μπάτσος είναι. Αρχηγός στην
πόλη του Ορντιενέ. Διαφωνεί με την απόφαση σύσταση του προέδρου της χώρας του
172_
ΤΟ ΟΡΟΠΈΔΙΟ ΎΨΟΣ ΤΩΝ ΜΥΡΜΗΓΚΙΏΝ

περί περιορισμού των γεννήσεων. Κι όχι μόνο αυτό, αλλά ζητά ακόμα κι αύξηση του
επιδόματος παιδιού. Εντάξει, δεν μπορεί να κάνει τόσα πολλά ο πρόεδρος, ας όψεται η
ειρήνη που κατάφερε να φέρει στην πατρίδα μας. Στο Καμερούν βλέπω κάτι
απέραντα λιβάδια. Κι ένας βοσκός που σαλαγάει κάτι βόδια. Άραγε είναι το ίδιο όπως
με τα πρόβατα; Πως σε λένε ρε μαύρε; Ανταμού με λένε! Μα είναι όνομα τώρα αυτό;
ώρες είναι να μου πει κι άντε μου ζάλισες τα παπάρια! Έχει μεγάλο κοπάδι πάντως.
Και δύο γυναίκες. Ναι, είναι προνομιούχοι αυτοί εκεί στο Καμερούν. Γαμάνε εναλλάξ.
Παιδιά δεν έχεις; Έχω ένα γεννημένο και δύο στις κοιλιές των γυναικών μου! μωρέ
μπράβο! Μήπως δεν είναι και τόσο τυχερός τελικά ο Ανταμού;
Ωχ, γλίστρησε το χέρι μου κι έφυγε ο κέρσορας ψηλά. Αγία Πετρούπολη. Τι μου
λες! Για να δω καλύτερα. Ερμιτάζ. Ναι. Παρακάτω πάμε. Εκεί δίπλα από το πάρκο. Τι
είναι αυτό; νοσοκομείο μάλλον. Βλέπω έναν στρατιωτικό να δρασκελίζει τα
σκαλοπάτια. Ψηλός φαίνεται. Βγάλε το καπέλο. Καραφλός είναι. Η γυναίκα του έχει
κάνει εγχείριση σκωληκοειδίτιδας και την επισκέπτεται. Τα παιδιά σπίτι ε; με τη
γιαγιά. Δύο αγόρια. Έξι κι οκτώ ετών. Κι έχω και μια κόρη. Είναι πια δώδεκα. Είχαμε
δύο αποβολές και φοβηθήκαμε ότι δεν θα κάναμε άλλα. Έδωσε ο Θεός όμως κι όλα
εντάξει. Ο Αλεξάντερ. Φεύγω. Δεν έχει πλάκα η Ευρώπη. Πάω Μεξικό. Όπου κάτσει η
μπίλια. Μπατοπίλας. Χωριό αγροτών. Καλαμπόκια και φασόλια καλλιεργούν. Θα
έχουνε τρελαθεί στην κλανιά. Βλέπω ένα χωματόδρομο. Κι ένα φορτηγάκι να τρέχει
όσο του επιτρέπει η ηλικία του. Στην καρότσα είναι δύο παιδιά. Αγόρια. Οδηγάει ο
Βιτσέντε και δίπλα του κάθεται η γυναίκα του η Κριστίνα. Σκόνη πολλή. Κουβαλάνε
ένα βαρέλι με νερό, μια κατσίκα, πολλά καλαμπόκια, σχοινιά. Άντε γεια.
Παρακαλούνται οι κύριοι επιβάτες να δέσουν τη ζώνη τους γιατί σε λίγο
προσγειωνόμαστε. Περού. Στη λίμνη Τιτικάκα. Πολλές βάρκες. Μεγάλη λίμνη σε
υψόμετρο 3820μ. Με επιφάνεια περίπου 8.490 τετραγωνικών χιλιομέτρων και βάθος
280 μέτρων. Τις βάρκες εκεί τις λένε totora. Στ’ αρχίδια μου πως τις λένε. Τα νερά της
λίμνης ενώνουν συνολικά 36 νησιά. Τα μεγαλύτερα νησιά είναι τα Uros, Taquile και
Amanti. Η λίμνη χωρίζεται στα δύο αφού το ένα τμήμα της ανήκει στο Περού και το
173_
ΛΕΥΤΈΡΗΣ ΚΡΗΤΙΚΌΣ

δεύτερο στην χώρα της Βολιβίας. Κι ο Φήλιξ είναι ψαράς και κάθε μέρα πουλάει την
πραμάτεια του στην αγορά του Πούνο. Μένει σε μια καλύβα που είναι φτιαγμένη από
καλάμια που υπάρχουν άφθονα στις όχθες της λίμνης. Κι ονειρεύεται κάποια μέρα τα
παιδιά του να καταφέρουν ότι δεν κατάφερε εκείνος. Να σπουδάσουν. Πρόσεχε
Φήλιξ! Η βάρκα σου πλέει επικίνδυνα στα σύνορα της Βολιβίας! Φεύγω κι από εδώ.
Γυρνάω με πτήση τσάρτερ Αθήνα.
Προσγειώνομαι Παναγή Τσαλδάρη στο Περιστέρι και την τελευταία στιγμή
προλαβαίνει ο πιλότος και στρίβει το τιμόνι ρίχνοντας το ρύγχος του αεροπλάνου στις
εργατικές πολυκατοικίες ακριβώς πάνω από το σταθμό του μετρό οπότε και
παρανάλωμα πυρός με τους επιβάτες όρθιους να χειροκροτούμε και τον πιλότο να
βγαίνει από το κόκπιτ εν μέσω αποθέωσης ενώ την ίδια στιγμή μια πολυκατοικία
είναι έτοιμη να καταρρεύσει και τριγύρω φωτιά, καπνός, κραυγές, κλάματα,
διαμελισμένα κορμιά, πτώματα, αλλόφρονες ένοικοι αλλά και περαστικοί που
ανεβοκατέβαιναν στο σταθμό του μετρό ωσότου έκλεισαν οι πόρτες του αυτόματα και
ταυτόχρονα με την άφιξη της τηλεόρασης που ήρθε πριν την Πυροσβεστική, πριν την
αστυνομία, πριν από εμάς που πλέον έχουμε συντονιστεί μέσω της τεράστιας plasma
οθόνης και παρακολουθούμε ενθουσιασμένοι ενώ τα τηλέφωνά μας χτυπούν
δαιμονισμένα εκλιπαρώντας για αποκλειστικές δηλώσεις αλλά οι επιβάτες έχουμε
συμφωνήσει να περιμένουμε την καλύτερη προσφορά εκτός από τον πιλότο που είχε
συμβόλαιο με πολυεθνική και πριν προλάβουμε να τον απαλλοτριώσουμε επέστρεψε
γρήγορα στο πιλοτήριο όπως γρήγορα η φωτιά στο διάβα της κατέστρεφε τα πάντα κι
εγώ έψαχνα αγωνιωδώς να βρω ένα γαμάτο στιγμιότυπο να το απαθανατίσω
αφήνοντας στους άλλους τα διαμελισμένα παιδιά και τις ολοφυρόμενες μανάδες
γιατί εγώ είμαι φτιαγμένος για το καλύτερο και πάνω που σκέφτομαι έτσι βρίσκω σε
μια γωνία φωτιάς ανάμικτα με λαμαρίνες μια καρβουνιασμένη σκύλα κι από πάνω
της δύο κουτάβια να καίγονται ανήμπορα στη θέα του κλικ της φωτογραφικής μου
μηχανής και δεν το κρύβω ερεθίστηκα όπως έβλεπα το Περιστέρι να έχει μετατραπεί
σε εμπόλεμη ζώνη αναμένοντας το CNN του αργυρώνητου πιλότου που
174_
ΤΟ ΟΡΟΠΈΔΙΟ ΎΨΟΣ ΤΩΝ ΜΥΡΜΗΓΚΙΏΝ

εξακολουθούσε εγκλωβισμένος στο πιλοτήριο ενώ οι αεροσυνοδοί είχαν ήδη
ξεκινήσει να σερβίρουν πρώτο πιάτο σούπα πομπαντούρ που ήταν μια μαλακία με
μπρόκολα και ζωμό κότας όμως ευτυχώς είχε ωραία σφιχτά βυζιά κι όπως με
σερβίριζε πήρα μάτι το σουτιέν της μπλε βελούδο και κώλος στρογγυλός και
σμιλεμένος προσεχτικά αυτόν τον πρόσεξα στο δεύτερο πιάτο που ήταν φιλέτο με
πατάτες στον ατμό καυλιάρα γυναίκα μιλάμε με αφράτα σαν από τσουρέκι χείλη και
δάχτυλα μακριά να σου τον παίρνει στο στόμα και να σε ψήνει σε χαμηλή
θερμοκρασία ωσότου φουσκώσεις και τη γεμίσεις σαντιγί στα μούτρα σαν το
επιδόρπιο τάρτας λεμονιού με μήλα και άσπρη μους παραλίγο να τα στερούμαστε
αυτά αν ο μαλάκας ο πιλότος δεν στεκόταν τόσο κωλόφαρδος γιατί έκανε τετακέ το
πουλί και με την ουρά πέτυχε δύο λεωφορεία γεμάτα επιβάτες και κάμποσα
αυτοκίνητα οπότε πετάχτηκαν στον αέρα λαμαρίνες και κορμιά κι όπως έπεφταν
στην πυρπολημένη άσφαλτο καρφωνόντουσαν αναμεταξύ τους μέσα στον απόλυτο
σαματά και ουρλιαχτά κι αίματα παντού ενθουσιασμός και γαμώ τα θεάματα την
έχουμε στο τσεπάκι μας την πρωτιά τούτο το μήνα με τον κουμπαρά να έχει κάπου
10.000.000€ και με μια απλή διαίρεση με το 50 που είμαστε περίπου βγαίνει 200.000€
που δεν είναι καθόλου άσχημα αν σκεφτείς ότι οι αεροσυνοδοί δεν παίρνουν μία παρά
μόνο ο πιλότος που τα παίρνει από δικό του σπόνσορα το αρχίδι αλλά δεν πειράζει
κούκλα γιατί το βράδυ άμα θέλεις μπορούμε να κάνουμε μια προσομοίωση
πηδήματος ενόσω εγώ θ’ αναζητώ το μαλάκα το συγγραφέα στο σπίτι του βλέπω
φώτα αναμμένα έχει σουρουπώσει για τα καλά είναι κι η αλλαγή της ώρας Jet lag έχω
πάθει μου φαίνεται δεν βλέπω καλά η ζαργάνα μου είναι στην πολυθρόνα μόνη της
πάλι και καπνίζει πίνει καφέ και διαβάζει ελπίζω όχι τις μαλακίες του προκομμένου
της.
175_
ΛΕΥΤΈΡΗΣ ΚΡΗΤΙΚΌΣ

12.
ΈΝΕ ΠΩΣ ΟΙ ΣΥΓΓΡΑΦΕΊΣ ΚΑΤΑΤΡYΧΟΝΤΑΙ ΑΠΌ ΤΟ ΆΓΧΟΣ ΤΗΣ ΛΕΥΚΉΣ ΣΕΛΊΔΑΣ. ΕΓΏ πάλι
υποφέρω από τη συμπίεση σελίδων που στοιβάζονται εντός μου και
διαγκωνίζονται να εξέλθουν. Οτιδήποτε χτίζεται ως πρόταση, συγκροτείται και πίσω
της στοιχίζονται άλλες. Όλες μαζί καθοδηγούν τη σκέψη μου βασανίζοντάς με. Τις
περισσότερες τις τρώω για να διευκολυνθώ στο χέσιμό τους. Εν τούτοις πάμπολλες
καταφέρνουν να διαφεύγουν του οισοφάγου κριτή μου κι εν τέλει αποτυπώνονται στο
χαρτί. Δεν μου φαίνεται καλό αυτό. Είναι όπως όταν στέκεσαι κάπου αγναντεύοντας.
Ποιος δεν θέλει να πλέει ανεμπόδιστα η ματιά του; Όταν εμπόδια προκύπτουν στη
θέα του βλέμματός μας, δυστροπούμε δικαιολογημένα. Έτσι είναι και με τις σελίδες.
Όταν στέκουν λευκές ευφραίνομαι και συνεχίζω με αγαλλίαση τη θέαση. Όμως εις
μάτην. Σπανίως απολαμβάνω το μεγαλείο της απεραντοσύνης του λευκού ορίζοντα.
Υποκρίνομαι. Όχι. Προσποιούμαι. Ούτε. Ομολογώ. Παραδέχομαι. Η λευκή σελίδα
εκτός από ορίζοντας είναι και ολοκλήρωση. Δεν έχεις πια τίποτα να πεις. Τα έχεις πει
όλα. Σκέφτομαι να γράψω ένα μυθιστόρημα μ’ αυτό ως θέμα. Η γοητεία της λευκής
σελίδας. Η κρυφή γοητεία της. Ξεκινώ.
Λ
Στάσου! Τι έγινε; να πάρω θέση…
Μια φορά κι ένα καιρό ήταν μια σελίδα. Λευκή. Όμορφη, άσπιλη, αμόλυντη.
Γρήγορα μαθεύτηκε κι έγινε αντικείμενου πόθου πολλών επίδοξων διακορευτών της.
Διάφοροι άρχισαν να τη διπλαρώνουν. Της έταζαν λαγούς με πετραχήλια, δόξα και
χρήμα, χλιδή. Αγνή κι απονήρευτη όπως ήταν, γοητευόταν από τα παχιά τα λόγια τα
μεγάλα κι ενέδιδε. Ανεχόταν τον καθένα να τη βρωμίζει εκσπερματώνοντας
μουτζούρες πάνω της. Μια μέρα πέρναγε από τα μέρη της ένας ταξιδευτής. Δεν ήταν
πια λευκή. Ούτε άσπιλη κι αμόλυντη. Είχε όμως καταφέρει να διατηρήσει κάτι από
176_
ΤΟ ΟΡΟΠΈΔΙΟ ΎΨΟΣ ΤΩΝ ΜΥΡΜΗΓΚΙΏΝ

την παλιά της γοητεία. Τον πέρασε για ίδιο με τους μνηστήρες της και τον σταμάτησε
ρωτώντας τον. Με θέλεις; Όχι… Να με κάνεις δική σου! Όχι… Να με γεμίσεις πλούτη.
Όχι… Να με ντύσεις με διαμάντια και ζαφείρια και μαργαριτάρια. Όχι… Να με
κάνεις διάσημη. Όχι… Σε κάθε όχι του ταξιδευτή καθάριζε. Γινόταν και πάλι λευκή.
Θα με κάνεις βασίλισσα σε τούτο τον κόσμο. Όχι… Θα με κάνεις να ζω αιώνια. Όχι…
Το μόνο που μπορώ να κάνω για σένα είναι να σε…
Σταμάτα! Δεν αντέχω άλλο τις μαλακίες σου, φεύγω! Στο καλό! Έχω ραντεβού με
την ιστορία έτσι κι αλλιώς. Τι μου λες, έχεις σκοπό να την πηδήξεις κι αυτή; Μπα! δεν
διαθέτω τα προσόντα, μια συνέντευξη θέλω να της πάρω. Για να μάθεις τι; Αν της
αρέσουνε οι πίπες…
Είσαι βλαμμένος!
…αφήσω στην ησυχία σου.
Παρασκευή. Αίθριος καιρός με μικροσκοπικά διάσπαρτα σύννεφα να σχηματίζουν
βοτσαλάκια στη γαλήνια παραλία του ορίζοντα. Ο ήλιος ψηλά από ώρα διαφεντεύει
αγέρωχος την επικράτειά του. Εδώ και ώρες χαζεύω αποσβολωμένος τον ορίζοντα.
Σαν να γυρεύω κάτι. Δεν έχω ιδέα τι, όμως. Ξέρεις κάτι; τώρα που το σκέφτομαι
καλύτερα μάλλον οριοθετώ άτυπα έναν τεράστιο χώρο ευθύνης μου. Νιώθω κάπως
σαν area manager. Θυμάσαι όταν πρωτοξεκίναγα την καριέρα μου; ήταν ο πρώτος
τίτλος που μου απονεμήθηκε. Area manager. Ο πιο τίποτα τίτλος που είχα ποτέ. Σε
κάνει να νιώθεις πολύς, ενώ είσαι ένα τίποτα. Χαμένος σε μια τεράστια περιοχή να
τρέχεις σε σημεία πώλησης ρουφιανεύοντας στην εταιρεία τη δραστηριότητα των
πωλητών. Φυσικά δεν το κάνεις επίτηδες, μόνο στα πλαίσια του επανακαθορισμού
των δυνατοτήτων της περαιτέρω ανάπτυξης των σημείων πώλησης.
Ευτυχώς δεν έμεινα πολύ σ’ αυτή τη θέση, ας είναι καλά ο Παντελής που
παραιτήθηκε από τα εγκόσμια και τη θέση του project manager για να ασκητέψει στο
Νεπάλ. Μου ταίριαζε, είχε πει τότε ο Γενικός, περισσότερο αυτός ο ρόλος.
177_
ΛΕΥΤΈΡΗΣ ΚΡΗΤΙΚΌΣ

Κοίταξε όμως πως τα φέρνει η τύχη. Μόνος κι έρημος σε μια τεράστια λεκάνη
θαλάσσης, έγινα πάλι area manager. Σαν μην ήταν και τόσο σοφιστικέ η παραίτηση-
αναχώρηση του Παντελή, πιο πολύ σε απόλυση μου μοιάζει τώρα. Κι η προαγωγή μου
παράσημο για τις πολύτιμες υπηρεσίες που είχα προσφέρει στην εταιρεία. Τώρα που
το σκέφτομαι, λίγο πριν προαχθώ, είχα εισηγηθεί τον περιορισμό του αριθμού των
πωλητών, τη διακοπή συνεργασίας με μη παραγωγικά σημεία πώλησης και την
ανάπτυξη συνεργασιών με νέα, ταχύτατα αναπτυσσόμενα σημεία πώλησης στην
περιοχή ευθύνης μου.
Βρε τι σου είναι η εξομολόγηση! Βγάζει αλήθειες από τα ψέματα.
Αυτό είναι που γυρεύω λοιπόν; Έξις δευτέρα φύσις. Αγναντεύω αναζητώντας
αντικείμενο να οριοθετήσω, να πουλήσω, να ρουφιανέψω. Εκ του μη όντος θα πεις.
Σωστά. Μα και τότε το ίδιο είχα κάνει, ότι είχα ανακαλύψει εγώ, δεν υπήρχε πριν.
Τουλάχιστον δεν το είχε δει ουδείς άλλος πριν από μένα. Άρα Μαράκι, υπήρξα καλό
καθαρματάκι. Αποδείχθηκα ικανότατος στο να δημιουργώ δεδομένα από το τίποτα.
Κάτι σαν άσκηση θάρρους, κι αν δεν υπήρχε αντίπαλος, ανταγωνιστής, εχθρός,
έπρεπε να τον δημιουργήσεις. Κι όταν ακόμα οι πωλήσεις εκτοξεύονταν στα ύψη, το
χρέος σου ήταν να δημιουργήσεις νέες κορυφές για να μοιάζουν με οροπέδια να
χειμάζονται τα κατορθώματα τα δικά σου και των άλλων.
Area manager του ωκεανού, κι ο ουρανός δικός μου είναι, γιατί όχι; οτιδήποτε
εμπίπτει στο πεδίο ορατότητάς μου είναι υπό την ευθύνη μου…
Θα πρέπει να φτιάξω ένα οργανόγραμμα. Να καθορίσω αντικείμενο δράσης.
Χρειάζομαι ένα χάρτη. Να ορίσω επισκέψεις ανά ημέρα και περιοχή. Θα
χρησιμοποιήσω τον έναστρο ουρανό, επομένως για να μην επισκέπτομαι τα ίδια
σημεία θα εργάζομαι βράδυ. Καλύτερα. Με τη δροσούλα. Ωραία. Χρειάζομαι στόχους.
Προσοχή όμως! Δεν θα πρέπει να λάβω υπ’ όψιν το παρελθόν, δεν έχω άλλωστε
ακριβή εικόνα, ούτε καν εκτιμήσεις. Δράση, όχι αντίδραση. Και με τους διαθέσιμους
πόρους τι θα κάνω; δεν υπάρχει εικόνα! Είμαστε στα μισά του χρόνου και περιθώρια
178_
ΤΟ ΟΡΟΠΈΔΙΟ ΎΨΟΣ ΤΩΝ ΜΥΡΜΗΓΚΙΏΝ

επιπλέον budget είναι όνειρο θερινής νυκτός! Ας μην παρασυρθώ από λεπτομέρειες κι
ας επικεντρωθώ στο σχεδιασμό.
Μαρία, σε κλείνω γιατί πρέπει να παραδώσω το πρωί την έκθεση
χρονοδιαγράμματος του έργου…
Ακόμα δεν έφυγες χοντρέ; εδώ θα τη βγάλεις απόψε; δεν θέλεις να φύγεις έτσι; δεν
γουστάρεις να γυρίσεις σπίτι. Να πας στη γυναίκα και τα παιδιά σου. Τους βαριέσαι.
Παραδέξου το. Προτιμάς να σαχλαμαρίζεις ασκόπως παρά να είσαι μαζί τους. Σε
κουράζουν, ναι το ξέρω. Δεν σε καταλαβαίνουν πόσο μοχθείς για να τα έχουν αυτοί
όλα. Μην τους λείψει τίποτα. Αύριο τους ξεφορτώνεσαι; Θα τους στείλεις όπως κάθε
χρόνο στην Πάρο στο πέντε αστέρων άλλοθί σου και θα τους επισκέπτεσαι
σαββατοκύριακα. Ωραίος κι επιτυχημένος πατέρας. Για να πας μαζί τους ούτε λόγος!
Τι να κάνεις; Κι έπειτα είναι κι η Βίκυ. Η πουτάνα σου που στα μασάει. Την έχεις
μεσοβδόμαδα για να μπορεί αυτή σαββατοκύριακα να περιφέρει την κορμάρα της
στην υγειά σου στη Μύκονο. Δίκαια πράγματα. Ο πωλών τοις μετρητοίς, πληρώνει με
δόσεις. Πόσο θ’ αντέξει τέτοια ζωή; όσο το δέρμα της κρατιέται σφιχτό και βελούδινο
κι η πόρτα της ανοίγει μόνο με συνθηματικό χίλια ευρώ και πάνω. Ξέρω τι θα πεις.
Ότι δεν είμαι καλύτερος από σένα. Δεν είπα το αντίθετο. Δεν προσποιούμαι όμως.
Αυτός είμαι. Κρύβομαι από τους πάντες κι αφήνω μόνο εσένα να γνωρίζεις πως θα
μπορούσα να είμαι και στην πραγματικότητα. Γιατί; Έτσι! Θέλω η εξουσία να
γνωρίζει ότι γνωρίζω. Εσύ είσαι αυτή. Η εξουσία. Το αφεντικό. Ο διαίρει και βασίλευε.
Γιατί δεν φεύγω. Δεν έχω που να πάω. Έξω από το μαντρί υπάρχεις πάλι εσύ κι οι
όμοιοί σου. Οπότε. Μένω εντός κι απλώς αρνούμαι να βελάζω. Κι έχω φροντίσει να
σας είμαι απαραίτητος ώστε να μην μπορείτε να με ξεφορτωθείτε. Αν λείψω θα
χάσετε. Είμαι η ισορροπία σας. Είμαι δακτυλοδεικτούμενος. Το καρφί. Ο γλείφτης. Το
τσιράκι. Μ’ έχετε ανάγκη. Οι άνθρωποι δεν έχουν μάθει να ζουν δίχως τέτοιους. Κι
άντε να ψάχνεις άμα λείψει κάποιος. Γιατί άλλο να είσαι πραγματικά τέτοιος, ένα
αρχίδι δηλαδή, κι άλλο όπως εγώ που δέχομαι τους τίτλους γιατί δεν μ’ απασχολεί η
γνώμη των συναδέλφων. Ένας πραγματικός γλείφτης απ’ ένα σημείο και μετά
179_
ΛΕΥΤΈΡΗΣ ΚΡΗΤΙΚΌΣ

γίνεται επικίνδυνος. Το ξέρετε αυτό πολύ καλά όλοι σας. Και τους φοβάστε αυτούς.
Είναι απρόβλεπτοι. Ενώ εγώ μια χαρά σου έρχομαι. Κι είμαι και δουλευταράς. Ενώ
αυτοί είναι τεμπέληδες. Ανθρωπάκια. Βλέπεις λοιπόν γιατί μ’ έχεις ανάγκη; και δεν μ’
ενδιαφέρει κιόλας να περιαυτολογώ. Μ’ άκουσες ποτέ να καυχιέμαι για τις επιδόσεις
μου; ενώ οι άλλοι το τόσο επίτευγμά τους το κάνουν πόσο μεγάλη την έχω! Άσε που
δεν σου κρύβω και τίποτα. Σε μένα δε χρειάστηκε να βάλεις κατάσκοπο στο pc μου.
Όχι ότι δεν έβαλες, αλλά σε πρόλαβα. Ποιος άλλος θα σου έδειχνε τα μυστικά του
όπως εγώ; ή μήπως νομίζεις ότι δεν έχω τις γνώσεις να εξαφανίσω τον κατάσκοπό
σου όποτε θέλω; δεν με νοιάζει όμως. Παρακολούθα με όσο θέλεις. Δεν μ’ ενδιαφέρει.
Δεν έχω να κρύψω τίποτα. Θα με μαρτυρήσεις; σε ποιους; τους συναδέλφους μου;
μαλάκας είσαι; αν διαπιστώσουν ότι δεν είμαι αυτός που νομίζουν τότε θα
καταλάβουν ότι άλλος είναι αυτός που τους καρφώνει σε σένα. Δεν σε συμφέρει.
Βλέπεις λοιπόν; ποιος έχει συμφέρον επομένως να κρύβεται, εγώ ή μήπως εσύ; Θα με
απολύσεις μήπως; σκασίλα μου! θα βρω αλλού δουλειά. Κι ακόμα κι αν
συνωμοτήσετε όλοι και δεν με προσλάβει κανένας σε θέση ανάλογη των προσόντων
μου χέστηκα! Θα πάω να δουλέψω σε πιτσαρία. Θα κάνω διανομές. Ή courier. Ακόμα
και φυλλάδια μπορώ να μοιράζω. Οι ανάγκες μου δεν είναι μεγάλες οπότε κάλλιστα
μπορώ να τη βολέψω και με λιγότερα. Άρα δεν με φοβίζεις. Ούτε και κανένας άλλος
από το σινάφι σου.
Έλα γιατρέ, ο Κριεζής είμαι! ποιος τηλεφωνητής; Μα δεν θέλω να μιλήσω στον
τηλεφωνητή, τον γιατρό θέλω! Έκλεισε το μπουρδέλο! Θα ξαναπάρω. Έλα μ’ ακούς;
Πάλι ο τηλεφωνητής. Μα έχουμε ραντεβού σήμερα, Τετάρτη γαμώ το κέρατό μου! τι
Αύγουστος και μαλακίες! Εγώ εδώ είμαι. Τι θα πει λείπεις ρε γιατρέ; Πάλι έκλεισε.
Ωραία λοιπόν κι εγώ θα τα λέω στον τηλεφωνητή.
Σου έχω πει για την περίοδο που ήμουν βιβλιοπώλης; α, εξαίρετη εμπειρία!
Φαλίρισα μεν, αλλά έγινα πλουσιότερος σε γνωριμίες και παραστάσεις. Άσε που ήταν
κι αφορμή να αρχίσω το γράψιμο! Με τόσες μαλακίες που έφθαναν από τους εκδότες
να στολίσουν τα ράφια μου σκέφτηκα γιατί όχι κι εγώ; η εποχή που συγγραφέας
180_
ΤΟ ΟΡΟΠΈΔΙΟ ΎΨΟΣ ΤΩΝ ΜΥΡΜΗΓΚΙΏΝ

γινόταν κάποιος ταπεινός και πάμπτωχος ακάματος εργάτης του πνεύματος έχει
καταρρεύσει ως άλλη μαύρη τρύπα εντός του ίδιου της εαυτού. Κι έχει βεβαίως
απορροφήσει εντός της οτιδήποτε χαρακτήριζε έναν συγγραφέα ή ένα μυθιστόρημα,
ένα διήγημα, ένα ποίημα. Οπότε κι εγώ λέω τι έχω να χάσω; Έτσι έγινα συγγραφέας.
Μου έμειναν λοιπόν οι αναμνήσεις του βιβλιοπώλη να καίνε αργά εντός μου σαν
καντηλάκι που φωτίζει έναν εαυτό που δεν θέλω να χαθεί στο σκοτάδι του
παρελθόντος. Κι οι ιστορίες που γεννήθηκαν και γεννιόνται από τη θητεία μου εκεί,
είναι το απαραίτητο λαδάκι στο καντηλέρι μου. Άκου λοιπόν γιατρέ μια από αυτές.
Μην το κλείνεις ρε μαλάκα τηλεφωνητή! Τι θα πει έχει όριο διάρκειας μηνύματος;
Άντε πάλι τηλέφωνο. Έλα μας διέκοψε πριν αυτός ο μαλάκας που έχεις για
τηλεφωνητή! Λοιπόν. Εμφανίστηκαν ξαφνικά ένα χειμωνιάτικο μεσημέρι. Στη Στοά
του βιβλίου. Εκείνη γύρω στα σαράντα κι ο πιτσιρίκος περίπου δώδεκα χρονών. Μάνα
και γιος. Κρατούσαν στα χέρια τους θήκες βιολιών και προχωρούσαν δειλά-δειλά
αναζητώντας λες ένα απάγκιο να ζεσταθούν. Οι ματιές τους συναντιόνταν σαν για
να στηρίξουν η μια την άλλη το αμήχανο βάδισμά τους. Από την ώρα που μπήκαν
από την Πεσμαζόγλου, μέχρι που έφτασαν μπροστά από το βιβλιοπωλείο μου, δεν
έπαψαν να τρεμοπαίζουν τα βλέμματά τους σε adagio ρυθμούς. Δεν κοίταζαν τις
βιτρίνες, παρά μόνο χάζευαν διακριτικά τους περαστικούς. Το κρύο τους διαπερνούσε
χαράσσοντας στα πρόσωπά τους τ’ αποτύπωμά του. Τα χείλη τους τουρτούριζαν και
με το αριστερό τους χέρι κούμπωναν τα ελαφριά πανωφόρια τους. Προχώρησαν στο
βάθος της Στοάς ώσπου σταμάτησαν μπροστά από το από καιρό κλειστό
βιβλιοπωλείο που, κατά τύχη, τους έκανε πλάτη στο κρύο μια που ήταν γωνία με τον
όγκο της τεράστιας κολώνας του κτιρίου.
Πρώτη σταμάτησε η μάνα, και μ’ ένα νεύμα προέτρεψε το μικρό να ξαποστάσει
στη θεόσταλτη γωνία. Απίθωσαν κάτω τις θήκες τους και ξεθηκάρωσαν τα βιολιά
τους. Το κρύο δυνάμωνε μα εγώ είχα αρχίσει να ζεσταίνομαι. Και δεν έφταιγε ο
κλιματισμός του μαγαζιού. Ξεκίνησαν με Bach. Τουτ, τουτ, τουτ. Έκλεισε πάλι. Γαμώ
το φανάρι μου! σιγά που δεν θα ξαναπάρω! Συνεχίζω γιατρέ. Έπαιξαν το 3ο
181_
ΛΕΥΤΈΡΗΣ ΚΡΗΤΙΚΌΣ

κοντσέρτο για βιολί σε ρε ελάσσονα. Με το που ήχησαν οι πρώτες νότες ανατρίχιασα.
Σηκώθηκα πάραυτα και διακριτικά άνοιξα την πόρτα μου ν’ ακούω καλύτερα. Έκανε
να μπει ένα ψυχρό ρεύμα αέρα μα τσακίστηκε πάνω στη θαλπωρή της μαγικής
στιγμής που μου πρόσφεραν. Επέστρεψα στη θέση μου αποσβολωμένος. Η μάνα
έπαιζε και διηύθυνε κιόλας με τα μάτια. Στο τελείωμα του vivace μέρους είχα ήδη
βουρκώσει. Αυτοί έλαμπαν. Οι ρυτίδες κρύου είχαν γίνει ηλιαχτίδες πνοής. Ξεκίνησαν
το largo ma non tanto μέρος. Σαν προσευχή ακούστηκε. Προσευχήθηκα μαζί τους. Εν
τω μεταξύ πλήθος βιαστικών περαστικών προσπερνούσε αδιαφορώντας παντελώς.
Ελάχιστοι κοντοστέκονταν κι ακόμα λιγότεροι έριχναν λίγα ψιλά στις θήκες
κουμπαράδες στοργής. Μετά το δι ευχών έπιασαν να παίζουν το allegro τμήμα. Η
μάνα με τη ματιά της πέταγε σαν γερακίνα κυκλικά πάνω από το θέαμα του νεοσσού
της που ρούφαγε εκστασιασμένος τη νοητή ματιά τροφή. Χόρτασαν χαρά και
τέλειωσαν. Τα μάζεψαν γρήγορα κι εξαφανίστηκαν. Ούτε που πρόλαβα να βγω, να
τους δώσω κάτι τις. Μάλλον ντράπηκα. Άλλωστε ήμουν τόσο βουρκωμένος ζωής.
Έκτοτε ερχόντουσαν τακτικά. Πάντα την ίδια ώρα. Μεσημέρι, γύρω στις 14.00.
Ερχόντουσαν σκυθρωποί, φοβισμένοι, απελπισμένοι, κι έφευγαν φωτισμένοι, πλήρεις
και χορτάτοι. Κι όχι για τα ψίχουλα κερμάτων που μάζευαν, αλλά για το φέγγος ζωής
που ξεπήδαγε και διαχέονταν σαν πίδακας γκέιζερ κάθε που τα δοξάρια τους
άδραχναν τα βιολιά. Μετά από λίγες επισκέψεις τους, ξεθάρρεψα. Τουτ, τουτ, τουτ.
Τουτ να κάνει ο κώλος σου ρε!
Τους χαιρετούσα με νεύματα και ελαφριές υποκλίσεις. Ήταν το λιγότερο που
μπορούσα να κάνω για την απίστευτη μυσταγωγία ευδαιμονίας που μου πρόσφεραν.
Άρχισα να τους προσφέρω ζεστό τσάι. Και κουλούρια. Και με ντροπή μεγάλη σε μια
χαρτοπετσέτα το αντίτιμο ενός πρόχειρου γεύματος για δύο. Την πρώτη φορά, η μάνα
ανοίγοντας τη χαρτοπετσέτα δάκρυσε. Μα κλείδωσε εντός της τον πόνο ψυχής της. Ή
τη χαρά; Έπειτα, κάθε φορά, με χαιρετούσε μ’ ένα νεύμα Βόρειου Σέλατος Ένα
φωτοστέφανο χαμόγελου με διάπυρα χρώματα ανείπωτης χαράς.
182_
ΤΟ ΟΡΟΠΈΔΙΟ ΎΨΟΣ ΤΩΝ ΜΥΡΜΗΓΚΙΏΝ

Ήταν όμορφη. Μα οι κακουχίες μακιγιάριζαν ψηφιδωτά τα κάλλη της. Κομμάτια
ήταν ολόκληρη. Ψηφίδες περίτεχνης τέχνης που χαλάστηκαν άγαρμπα από
ασυνείδητους εμπόρους ζωής. Τώρα πια είχε απομείνει ένα διατηρητέο μνημείο. Με
ταυτότητα μη κατεδαφιστέου, το παιδί της. Ο μικρός είχε ταλέντο. Σχεδόν έτοιμος.
Ένα κάτι του έλλειπε. Αδιόρατο. Μια ζεστή γωνιά μέλλοντος ίσως. Στο πουθενά που
τριγύρναγε όμως, ότι κατάφερνε ήταν κορυφαίας ποιότητας. Στα όποια λάθη του, η
μάνα επενέβαινε σαν ζωγράφου πινέλο και σκίαζε απαλά και με χάρη την αστοχία.
Μερικές φορές θύμωνε κιόλας, μα δίχως μπουμπουνητά και συννεφιά κι αέρηδες
τραχείς. Ένα ελαφρό συνοφρύωμα συνοδεία βλέμματος ψύχρας αρκούσε. Κι ο μικρός
επανερχόταν. Με δυσφορία όμως. Όχι για την αστοχία του, αλλά προφανώς για το
κατάντημα του. Τουτ, τουτ, τουτ. Γιατρέ, μιλάμε είσαι πολύ τηλεφωνητής! Δεν
πτοούμαι όμως.
Εκείνη τη μέρα το κρύο ήταν πιο τσουχτερό απ’ ότι συνήθως. Παρόλα αυτά, επειδή
ήταν Σάββατο η Στοά είχε πλημμυρίσει από επισκέπτες και περαστικούς.
Εμφανίστηκαν κατά τι νωρίτερα. Καθώς έμπαιναν στη Στοά τους είδα έμπλεους
χαράς να βαδίζουν αγέρωχα και θαρρετά στον κατοχυρωμένο πια χώρο ευθύνης τους.
Με χαιρέτησαν με χαμόγελο ως τα ουράνια μιας ολοφάνερης αγαλλίασης. Ξεκίνησαν
με γνωστά αποσπάσματα από συνθέσεις του Βιβάλντι και του Μότσαρτ. Λες κι
έκαναν προθέρμανση. Έπειτα σιωπή. Η μητέρα πήρε το σοβαρό ύφος μιας ιδιάζουσας
περίστασης. Ο μικρός προσγειώθηκε λες σε μιας γεμάτης σάλας το αδηφάγο κοινό.
Πήραν θέση με τα δοξάρια έπ’ ώμου. Κι άρχισαν. Μέντελσον, κοντσέρτο για βιολί σε
μι ελάσσονα. Δύσκολο έργο. Μαγικό το παίξιμό τους. Ήμουν αλλού κι ας είχε πλήθος
περίεργων κι απαιτητικών το μαγαζί μου. Απαντούσα με τα απαραίτητα κι
επέστρεφα αγχωμένος να συλλέξω τις νότες που έφευγαν ερήμην μου. Ώσπου έγινε
το μοιραίο. Στο andante μέρος ο μικρός έχασε μια νότα. Η μητέρα λες κι ηλεκτρίστηκε.
Κατακεραύνωσε μ’ ένα βλέμμα βούρδουλα το μικρό να τον επαναφέρει γρήγορα στην
τάξη. Κι αυτός αν κι ολόψυχα ματωμένος, αντεπεξήλθε με πρωτοφανή ωριμότητα στο
σοκ. Στη συνέχεια έπαιξε όπως άρμοζε σ’ ένα βιρτουόζο του βιολιού. Άψογα. Όμως
183_
ΛΕΥΤΈΡΗΣ ΚΡΗΤΙΚΌΣ

εκείνη η χαμένη νότα είχε στοιχειώσει μέσα του κι έβγαζε φαντάσματα στην
επιφάνεια να τον περιγελούν. Τελείωσε το τρίτο μέρος και βιαστικά μάζεψε τα
πράγματά του κι έγινε καπνός. Η μάνα έμεινε σκυθρωπή να συμμαζέψει την
απογοήτευση αποσκευών της. Βγήκα αυθόρμητα από το μαγαζί χειροκροτώντας κι
αναφωνώντας συγχαρητήρια επιφωνημάτων. Ένιωθα όμως μέσα μου τον σπαραγμό.
Έβγαλα ένα χαρτονόμισμα των πενήντα κι έκανα να το βάλω στα χέρια της σαν
ευχαριστώ. Αποτραβήχτηκε διακριτικά και με ντροπή μεγάλη αρνήθηκε. No good…
no good… sorry… I can’ t accept it… he missed the note… ταράχτηκα… but he is just a
kid… ίσα που ψέλλισα… No! No! αναφώνησε με θυμό. He doesn’t have the right to be a
kid… he is a violinist… τουτ, τουτ, τουτ. Άντε γαμήσου ρε μαλάκα γιατρέ!
184_
ΤΟ ΟΡΟΠΈΔΙΟ ΎΨΟΣ ΤΩΝ ΜΥΡΜΗΓΚΙΏΝ

13.
ΤΟ ΑΡΧΟΝΤΙΚΌ ΤΟΥ ΒΕΛΉ ΠΑΣΆ ΕΠΙΚΡΑΤΟΎΣΕ ΗΣΥΧΊΑ. ΈΝΑ ΜΌΝΟ ΑΧΝΌ ΦΩΣ ΣΑΝ ΝΑ ψιθύριζε
στου ανέμου το φεύγα. Στο ανατολικό παράθυρο πάνω από το χαγιάτι. Στο
δωμάτιο της Αϊσέ. Η αρχοντοπούλα αγνάντευε δήθεν στον κάμπο, στο τελείωμα της
δαντέλας των Τεμπών. Ψηλά στο βλέμμα της οι υπώρειες του Ολύμπου
ξεδιπλώνονταν σκεπάζοντας σαν υφαντό την περιπλάνησή της. Η αραιή συννεφιά
εμπόδιζε την δύση του ηλίου αλαργινά να φτερουγίσει. Σαν να γρατζούναγε ο ήλιος
τις κεραμοσκεπές στ’ Αμπελάκια. Η Αϊσέ τυραννιόταν να αναστενάζει με τη ματιά
της καρφωμένη προς του Σφόρτζη τ’ αρχοντικό. Εκεί που ο Κωνσταντής…
Σ
Εντάξει, δεν είναι απαραίτητο να γράφεις μαλακίες για να μου αποδείξεις ότι
έχεις δίκιο. Μα γιατί το λες αυτό; Ωραιότατο ερωτικό μυθιστόρημα του 18ου αιώνα στ’
Αμπελάκια Θεσσαλίας! Ε δεν πας καλά! Γιατί; είναι μόδα τα ιστορικά μυθιστορήματα
γιατί έχουν διαχρονικά νοήματα άσε που ο κόσμος μαθαίνει κι ιστορία! Κάποτε τα
κορόιδευες αυτά! Κάποτε! Μα δεν ντρέπεσαι; όχι! Υπάρχει κόσμος που ψοφά για
τέτοιες αηδίες με επίφαση ιστορικής αληθείας. Θα πάω στ’ Αμπελάκια. Θα κάνω
έρευνα! Γουστάρω! Θα περιφέρομαι γενικώς, θα μπεκροπίνω με προύχοντες του
παρελθόντος και θα επιστρέψω να ολοκληρώσω το μυθιστόρημα μου! Τ’ Αμπελάκια
ήταν σημείο αναφοράς ξέρεις. Σκασίλα μου! Είχαν καταφέρει να επεξεργάζονται το
βαμβάκι σε νήματα με απαράμιλλη τέχνη. Μάλιστα ήταν ξακουστό το ανεξίτηλο
κόκκινο χρώμα τους! Ωραία! Βλέπω μελέτησες αρκετά! Την επόμενη φορά θα σε
εξετάσω! Μα γιατί με ειρωνεύεσαι; θα βγάλουμε φράγκα! με τι μούτρα θα
εμφανιστείς στον κόσμο; Τα λεφτά είναι το ζήτημα; να γράψω κάτι για τον εμφύλιο;
δεν μας χέζεις! ούτε κι αυτό σ’ αρέσει; Κι όμως έχω κάτι μπομπάτο, άκουσε με λίγο,
αρχίζω:
185_
ΛΕΥΤΈΡΗΣ ΚΡΗΤΙΚΌΣ

Η Βασίλω, η μάνα μου, βογκούσε βλαστημώντας χριστιανικά, …που να μη σώσει
Παναγία μου, την κατάρα σου νάχει Θεέ μου…, εννοώντας φυσικά τον απόντα
πατέρα μου. Ο πατέρας είχε δηλώσει ανώριμος για οικογένεια στην ερωμένη του
μάνα μου. Φεύγοντας στη κατεύθυνση του κομμουνισμού και του σοσιαλισμού της
άφησε ένα μικρό κομπόδεμα, για τα έξοδα ταφής όπως της είχε πει κι έκλεισε τον
αποχαιρετισμό του λέγοντας, «Ο αγώνας θέλει θυσίες, κι έχει και νεκρούς».
Ο δεσμοφύλακας άκουγε διαπορώντας βλάχικα ενώ η θεία αυστηρή κι αμείλικτη
έναντι δικαίων κι αδίκων φρόντιζε να απολυμαίνει τα μωρόπανά μου παρατηρώντας:
πάψε μωρή Βασίλω, μη βλαστημάς, τι σου φταίει το μωρό να σ’ ακούει; ετούτο το
μούλικο είναι το συγχωροχάρτι σου από την κακή χρήση του τσουτσουνιού του
αναθεματισμένου κι ανεπρόκοπου που να μη σώσει να ξημερωθεί ξύπνιος! Κι έτσι,
Αύγουστο μήνα του 1949, με δύο γυναίκες να καταριούνται την ανωριμότητα του
ανδρός που ήταν συγχρόνως ωριμότητα του αγωνιστή κι ένα δεσμοφύλακα να
εξακολουθεί ν’ απορεί ιδρώνοντας να ξεγεννήσει μέσα από κατάρες το μέλλον, ήρθα
στον κόσμο…
Τελικά είσαι πολύ μαλάκας! Τον εαυτό σου προσβάλλεις μωρό μου, πάντως, αυτό
που υπαινίσσομαι είναι σαφές, αγωνίζομαι για τα ένσημά μου! Αν δεν σ’ αρέσει έχω
και κάτι με Σμύρνη όπου ένας Έλληνας μπακάλης κάνει λαθρεμπόριο…
Είσαι για τα μπάζα τελείως. Τελικά είστε όλοι σας προβληματικοί οι γραφιάδες!
Γιατί το κάνετε άραγε; Καλό θα ήταν ν’ ασχοληθεί η ψυχιατρική επιστήμη μαζί σας.
Να σας δώσει την προσοχή που επιζητάτε δημιουργώντας ένα νέο κεφάλαιο μελέτης.
Το σύμπλεγμα του γραφιά. Θαρρείς πως κάνετε σεξ αντιμέτωποι με μια λευκή
σελίδα. Άραγε γι’ αυτό είσαι τόσο κακός εραστής;
Τώρα προσβάλλεις εμένα!
Θα σου περάσει!
186_
ΤΟ ΟΡΟΠΈΔΙΟ ΎΨΟΣ ΤΩΝ ΜΥΡΜΗΓΚΙΏΝ

Προφανώς το γνωρίζετε κι οι ίδιοι γι’ αυτό κι εκτονώνεστε πάνω της ξεσκίζοντάς
την κανονικά. Πάντως ένα πράγμα μου κάνει εντύπωση, ενώ μονίμως
εκσπερματώνεις πρόωρα, προλαβαίνεις και την πηδάς σ’ όλες τις στάσεις! Ζογκλέρ.
Μετά βγάζεις δίσκο απορίας την περιπέτειά σου. Ότι επιθυμείτε συνάνθρωποι. Έχω
στόματα να θρέψω. Ελεήστε χριστιανοί! Αλήθεια πως δεν έχετε σκεφτεί ακόμα τις
προσφορές; στα δύο βιβλία το ένα δώρο!
Δεν σου απαντώ γιατί θα νομιμοποιήσω το ξέσπασμά σου. Είναι αλήθεια ότι σ’
έχω παραμελήσει τελευταία οπότε και δικαιολογημένη η αντίδρασή σου. Ένεκα η
σεξουαλική στέρηση. Βιάζομαι να τελειώσω όμως μ’ αυτό το ρημάδι το γκρέμισμα.
Αλλιώς πως θα ξεκινήσω την ανοικοδόμηση; Ως τότε όμως θα έχω κατεδαφίσει κι εγώ
την ανοχή μου…
Τελικά τι σημαίνει να είσαι συγγραφέας; δεν ξέρω, εφοριακός ψυχών ίσως; Ουάου!
το πιστεύεις αυτό; Μάλλον, εκείνο που πιστεύω περισσότερο όμως είναι πως το
κόστος είναι απίστευτα μεγάλο. Αγάπη μου, οι φόροι είναι δυσβάστακτο βάρος.
Όμως, μιλάμε για το ίδιο πράγμα η παρασύρθηκα πάλι; Εσύ να παρασύρθηκες
αμφιβάλλω. Τέλος πάντων μαζί με ότι κατάλαβες πρόσθεσε πως έχει τεράστιο κόστος
ο χαρακτηρισμός κάποιου ως συγγραφέα. Ανάλυσέ το. Μετά χαράς. Συμφωνούμε ότι
σε όλους αρέσει να τους θαυμάζουν; Συνέχισε. Συμφωνούμε πως το χρήμα πολλοί
εμίσησαν την δόξα ουδείς; βεβαιότατα!
Συμφωνείς ότι ο συγγραφέας θεωρεί τον εαυτό του σπουδαίο πρόσωπο; Πώς
αλλιώς να εξηγήσεις την εμμονή τους να εκδίδουν τις σκέψεις τους, λες κι είναι
πουτάνες κι αυτοί οι νταβατζήδες; Επομένως συμφωνείς πως ο κάθε συγγραφέας
θεωρεί το γραπτό του όχι μόνο άξιο λόγου μα και προϊόν μοναδικής ευφυΐας; Εντελώς
σου λέω! Συνοψίζοντας καταλήγουμε πως ο συγγραφέας είναι νάρκισσος. Του κερατά
θα πρόσθετα. Ωραία λοιπόν. Θυμάσαι την ιστορία του Νάρκισσου; αυτός που
ερωτεύτηκε τον εαυτό του κι έγινε λουλούδι. Σωστά. Ωραίο λουλούδι. Εξαρτάται ποιος
το λέει. Εμείς που το βλέπουμε υποθέτω. Ορθώς αν και καθήμενη μίλησες. Για μας
187_
ΛΕΥΤΈΡΗΣ ΚΡΗΤΙΚΌΣ

είναι ωραίο. Για τον Νάρκισσο είναι τραγωδία. Είναι τιμωρία. Τι πιστεύεις, αν γνώριζε
πως θα μεταμορφωνόταν σε λουλούδι θα συμπεριφερόταν τόσο εγωιστικά; είμαι
σίγουρη πως ναι. Είναι στο φτιάξιμο του ανθρώπου η οίηση, όποτε ευκαιρεί επαίρεται
ευχαρίστως αδιαφορώντας για το κόστος. Πάρα πολύ ωραία. Τι ήταν αυτό που έκανε
τον Νάρκισσο να επαίρεται για την μοναδικότητά του; μα η πεποίθησή του για την
εκπάγλου κάλλους ωραιότητά του! Είδες λοιπόν; έτσι ένα πράμα και με τον
συγγραφέα μας. Όσο περισσότερο βυθίζεται στον καθρέπτη της αποδοχής από το
κοινό, τόσο μεγεθύνεται το είδωλο της αλαζονείας μετατρέποντας τον αργά-αργά σε
Νάρκισσο. Και πως γίνεται, αν γίνεται, λουλούδι ο συγγραφέας; Φυσικά και γίνεται!
θα σου εξηγήσω. Είναι η ομορφιά χάρισμα; φυσικά! Το γράψιμο είναι; εννοείται! Ο
Νάρκισσος μετατρεπόμενος σε λουλούδι απώλεσε η όχι αυτό το χάρισμα; Για τον
εαυτό του ναι! Για σκέψου τώρα, πως ένας συγγραφέας οδηγείται σε απώλεια του
δικού του χαρίσματος; Δεν εννοείς, δεν το πιστεύω! με την έκδοση! με το να γίνεται το
χάρισμά του κοινό σε όλους, τα βιβλία, είναι λουλούδια, όμως όχι για τον δημιουργό
τους, αυτό εννοείς έτσι;
Δεν σε διέκοψα γιατί έπιασες ακριβώς το νόημα! Γράφω σημαίνει κοιτιέμαι στον
καθρέπτη και θαυμάζω την ομορφιά της σκέψης μου. Συνεχίζω να γράφω σημαίνει
ευφραίνομαι που είμαι εγώ τόσο απίστευτος και σπουδαίος συγγραφέας! εκδίδω το
γραπτό μου σε βιβλίο σημαίνει μοιράζω στο κοινό κομμάτι από την ομορφιά μου
αποζητώντας την αναγνώριση και την επιδοκιμασία. Από ποιους όμως; εδώ αρχίζουν
τα δύσκολα! Από το κοινό το οποίο στερείται ανάλογο χάρισμα! Μα είναι δυνατόν να
με ενδιαφέρει η γνώμη του κάθε ενός ανώνυμου αναφορικά με το σπουδαίο έργο μου;
Δεν είναι σαν να με κατεδαφίζω εκείνη τη στιγμή; Δεν είναι το βιβλίο μου κασμάς στα
θεμέλια της ομορφιάς μου; Θα έπρεπε να μου αρκεί η δική μου η γνώμη. Γιατί η δική
μου η γνώμη με προστατεύει από τον κίνδυνο να πάψω να είμαι Νάρκισσος και να
γίνω των άλλων λουλούδι! Όμως όχι! Δεν μπορώ να αντισταθώ στον πειρασμό!
Παραμένοντας Νάρκισσος με θαυμάζω μόνο εγώ. Γινόμενος λουλούδι με θαυμάζουν
κι άλλοι. Πολλοί. Πάρα πολλοί γιατί είμαι καταπληκτικός συγγραφέας. Είμαι
188_
ΤΟ ΟΡΟΠΈΔΙΟ ΎΨΟΣ ΤΩΝ ΜΥΡΜΗΓΚΙΏΝ

απίστευτος και σπουδαίος, γράφω με απαράμιλλη χάρη και μοναδική δεξιοτεχνία.
Θέλω να φτιάξω πολλούς κασμάδες. Να έχω να μοιράζω παντού. Κι ας με
γκρεμίζουν. Ταυτόχρονα θεμελιώνουν την θέση μου στην αιωνιότητα.
Με έπεισες, μπορείς να τελειώσεις. Συμφωνήσαμε; Ήξερα πως είσαι ένα
αλαζονικό καθίκι, αλλά δεν φανταζόμουν πως το ρόλο αυτό τον έχεις επιστημονικά
θεμελιωμένο…
Δεν σου εξήγησα γιατί είναι μεγάλο το κόστος όμως! Άσε δεν χρειάζεται,
κατάλαβα, ότι βγάζετε τα ξοδεύετε σε γιατρούς και διαφόρων ειδών χάπια που τα
βαφτίζετε υγιεινή διατροφή, ενώ είναι ξεκάθαρο πως πρόκειται για διαστροφή
συνεχώς…
Περνιέσαι για καλύτερη; δεν με ενδιαφέρει, είμαι πιο αληθινή όμως!
Μια από τις μαζικότερες εξόδους των τελευταίων ετών ήταν η φετινή του
Δεκαπενταύγουστου καθώς από την περασμένη Παρασκευή έως και ανήμερα της
Παναγίας έφυγαν από τα αστικά κέντρα Αθήνας και Θεσσαλονίκης περισσότερα από
850.000 αυτοκίνητα, δηλαδή περίπου 250.000 περισσότερα σε σύγκριση με την
αντίστοιχη περσινή περίοδο.
Ένας 45χρονος συνελήφθη από την αστυνομία Θεσσαλονίκης και κατηγορείται ότι
διατύπωσε τηλεφωνική απειλή περί τοποθέτησης βόμβας σε αμαξοστοιχία. Η απειλή
αποδείχθηκε άνευ περιεχομένου, όμως η επιβατική αμαξοστοιχία που εκτελούσε το
απόγευμα της Τρίτης το δρομολόγιο από Θεσσαλονίκη προς Αθήνα καθυστέρησε επί
μία και πλέον ώρα έως ότου ελεγχθούν τα βαγόνια και διαπιστωθεί ότι ήταν φάρσα.
Φωτοβολίδες συγνώμης ρίχνω. Υπήρξα καθίκι λοιπόν. Μέχρι και τα γλαροπούλια
συμφωνούν χέζοντάς με ανελέητα, δε με νοιάζει όμως, αν είναι να εξιλεωθώ, τρόπον
τινά, καλοδεχούμενες οι κουτσουλιές.
Ξέρεις, αναρωτιέμαι πόσους να έχω πληγώσει άραγε; ζημιώσει; αμαυρώσει;
καταστρέψει; δε βγάζω άκρη! Εσύ μήπως; αν κι εδώ που τα λέμε πώς να μπορείς αφού
189_
ΛΕΥΤΈΡΗΣ ΚΡΗΤΙΚΌΣ

ανέκαθεν παρουσίαζα τα γεγονότα όπως τα έβλεπα εγώ, μέσα από τα μάτια της
ιδιωτικής κι εγωιστικής μου οράσεως.
Είχα δικαιολογίες όμως, πάντα είχα. Ο δρόμος προς την κορυφή ήταν
κακοτράχαλος, επομένως μόνο οχήματα με κίνηση στους 4 τροχούς είχαν ελπίδες να
την κατακτήσουν. Κι εγώ ήμουν ένα τέτοιο όχημα. Όλοι το έλεγαν, άρα η κατάκτησή
της ήταν θέμα δεξιοτεχνίας κι ουχί πονηριάς όπως ήθελαν να πιστεύουν οι άσπονδοι
φίλοι μου.
Άλλωστε ήμουν ένας άψογα εκπαιδευμένος manager. Με ένα αψεγάδιαστο
βιογραφικό με λειριά τα διάφορα μεταπτυχιακά μου. Και τι ωραίο οικογενειακό
παρελθόν! Γονείς βιοπαλαιστές, παντός καιρού φρονημάτων κι ατσαλάκωτοι
γενικώς! Στο στρατό υπηρέτησα, φυσικά, ως δόκιμος αξιωματικός, διαπρέποντας με
τον ιδιαίτερο ζήλο και την αφοσίωσή μου στην εκτέλεση των καθηκόντων μου.
Εκεί έκανα πρώτη φορά practice των γνώσεών μου. Διέπρεψα στο κομμάτι εκείνο
που λέγεται επιτυχής μετάθεση ευθυνών. Σου αναθέτουν ας πούμε ένα έργο. Εσύ
καλείσαι να το υλοποιήσεις. Στην πορεία διαπιστώνεις ότι έχεις κάνει μαλακία.
Ψύχραιμα κι αποφασιστικά δηλώνεις στους ανωτέρους σου ότι υπάρχει εκ γενετής
πρόβλημα. Χρησιμοποιείς εκφράσεις όπως, αστοχία υλικού, μη αξιοποιήσιμοι πόροι,
λανθασμένη συλλογή πληροφοριών, ανεπάρκεια απορρόφησης γνώσεων,
δυσλειτουργία προσαρμογής και διάφορα τέτοια. Στην ουσία λες ανοησίες αλλά,
χωρίς να θίγεις τους ανωτέρους, κατηγορείς όλους τους από κάτω κείμενους.
Οι ανώτεροι εκτιμούν την αυτοκυριαρχία σου παρά τις αντίξοες συνθήκες που
αντιμετώπισες εν αγνοία σου και ξεσπάνε στους φαντάρους οι οποίοι κι αρχίζουν με
τροχάδην να διορθώσουν τα λάθη σου πεπεισμένοι κι αυτοί ότι είσαι ο μόνος αθώος.
Αυτό λέγεται αποτελεσματική μετάθεση ευθυνών για τη διαχείριση κρίσεως λόγω
ελλιπούς προετοιμασίας.
190_
ΤΟ ΟΡΟΠΈΔΙΟ ΎΨΟΣ ΤΩΝ ΜΥΡΜΗΓΚΙΏΝ

Το είχα κάνει και σε σένα μια φορά. Θυμάσαι που μου είχες αναθέσει την αγορά
δώρου για το γάμο της Φούλας με το Βύρωνα επειδή εσύ δεν θα προλάβαινες λόγω
φόρτου υποχρεώσεων; ε λοιπόν το είχα ξεχάσει! Όταν το θυμήθηκα πλησίαζα ήδη στο
σπίτι. Σε πήρα τηλέφωνο, τάχα μου, από το μαγαζί δώρων. Περιδιαβαίνοντας τους
χώρους, σου περιέγραφα ανύπαρκτα πανέμορφα δώρα που μου είχαν προκαλέσει
πονοκέφαλο εκλογής. Πριν προλάβεις ν’ αντιδράσεις σε «κατσάδιασα» κιόλας που με
έφερες αντιμέτωπο με το δίλημμα ευθύνης της επιλογής. Σου έκλεισα το τηλέφωνο με
ένα φιλάκι σαν χαριτωμενιά.
Όταν γύρισες σπίτι, ξεθεωμένη από τις πάμπολλες διαδρομές συν αυτή που σου
πρόσθεσα εγώ, μου ζήτησες και συγνώμη.
Συγνώμη Μαράκι για τη γαϊδουριά μου, συγνώμη Γιαννάκη από την Αμαλιάδα,
Νίκο, Ελένη, Μιχάλη, Τάσο, Κατερίνα, κι Άγιοι Πάντες του παρελθόντος μου. Δίχως
την αθωότητα και την καλοσύνη σας δεν θα είχα φθάσει ψηλά.
Αλλά ρε κωλόπαιδα, δε βρέθηκε ούτε ένας να μου τα ψάλλει έγκαιρα ώστε να
γλίτωνα τώρα αυτόν τον παραληρηματικό διασυρμό!
Επιτέλους πότε θα μάθετε να αναλαμβάνετε τις ευθύνες σας;
Ο Κριεζής από τη σοφίτα του σπιτιού του περιδιάβαινε δορυφορικά τη γη.
Ολόκληρος ο πλανήτης στη διάθεσή μου. Άραγε όσο δεν παρακολουθώ, ζουν οι
κάτοικοι της όπως όταν τους παρακολουθώ; «Αν με ρωτήσετε τι είναι ο χρόνος, δεν το
γνωρίζω. Αν όμως δεν με ρωτήσετε, τότε γνωρίζω». Σκέφτεται και υπάρχει ενόσω
υπάρχουν αυτοί που τον κάνουν να τους σκέφτεται. Εστίαση στην οδό Παπαστράτου
στο Περιστέρι. Ένα παιχνίδι είναι. Άλλοι αγοράζουν εξομοιωτές πτήσεων και
πλοήγησης. Εγώ προτιμώ εξομοίωση ζωής. Παρακολουθώντας τους άλλους βιώνω τα
συναισθήματά τους, αλλά ταυτόχρονα μπορώ και τα ελέγχω αφού μου είναι ξένα.
"Όπου κι αν πάω, βρίσκω έναν ποιητή που έχει πάει εκεί πριν από εμένα". Τα
φώτα στο διάδρομο προσγείωσης παρείχαν υψηλό δείκτη προστασίας στο αεροπλάνο
191_
ΛΕΥΤΈΡΗΣ ΚΡΗΤΙΚΌΣ

που προσγειωνόταν. Διπλή σειρά κι ο πιλότος είχε ήδη προμηθευτεί πάσο
προτεραιότητας.
Άραγε τι μας κρατά πια τόσο μακριά; η απροθυμία μου να σε πηδήξω. Είσαι
βλάκας! Επαναλαμβάνεσαι, άσε που μου τη σπάει να με διακόπτεις όταν σκέπτομαι!
Μου χαλάς τον ειρμό με αποτέλεσμα η σκέψη μου να καταρρέει λες κι είναι
σεισμόπληκτη.
Ανοησίες. Το μόνο που γκρεμίζεται είναι ο εγωισμός σου. Κάποτε τις παρεμβάσεις
μου τις αποκαλούσες ισχυρό διεγερτικό! Ναι αλλά τότε τα βυζιά σου ήταν σαν
πολίτικα τσουρέκια ενώ τώρα μοιάζουν με ψωμί σικάλεως άνευ συντηρητικών.
Τουλάχιστον εγώ ψήνω και ψήνομαι ακόμα, ενώ εσύ άμα δεν βάλεις συντηρητικά στο
λουκάνικό σου δεν αντέχει εκτός ψυγείου στύσεως.
Σε γνωρίζω από την κόψη.
Όταν δε σε συμφέρει ψάλλεις τον εθνικό ύμνο ελπίζοντας στην αναγέννηση του
έθνους έτσι; Γιατί δεν παίρνεις ένα βιάγκρα καλύτερα;
Δύσκολο και αποπνικτικό θα είναι το επόμενο τριήμερο για όσους δεν θα
βρίσκονται στις παραλίες ή προφυλαγμένοι κάτω από τα πλατάνια των χωριών. Ο
καύσωνας -ο υδράργυρος θα δείξει 42- θα αρχίσει να υποχωρεί από την Τρίτη, αλλά
έως τότε θα πρέπει να λάβουμε τα απαραίτητα μέτρα προφύλαξης.
Θα αντέξεις χοντρέ; Στο λέω γιατί εξ όσων γνωρίζω δεν θα πας Πάρο
σαββατοκύριακο. Δεν αλλάζεις γνώμη καλύτερα; Ή μήπως σκοπεύεις να πας αλλού;
Δεν είδα όμως να σου φέρνουν εισιτήρια από το πρακτορείο. Θα λιώσεις κακομοίρη!
Και βρωμάει κι ο ιδρώτας σου. Πως αντέχει η γκόμενα είναι ν’ απορείς. Αποσμητικό
τα λεφτά σου. Μπα, βρωμιάρα σαν κι εσένα είναι. Λοιπόν έχει φοβερή πλάκα το θέμα
τελικά. Κάθομαι και γράφω και συνειδητοποιώ ότι υπάρχουν εκατομμύρια σαν και
του λόγου μου. Ξαφνικά γέμισε ο κόσμος γραφιάδες. Όλοι έχουμε κάτι να πούμε.
Πιάνουμε θέση, ρίχνουμε τα μπετά, σηκώνουμε το νόμιμο αυθαίρετό μας μέσα σ’ ένα
192_
ΤΟ ΟΡΟΠΈΔΙΟ ΎΨΟΣ ΤΩΝ ΜΥΡΜΗΓΚΙΏΝ

βράδυ και μετά διαλαλούμε στους πάντες το κατόρθωμά μας. Σαν να πετάμε
χαρταετό κάνουμε. Κάνε κεφάλι μαλάκα υπολογιστή. Αμόλα καλούμπα διαδίκτυο.
Ταξίδεψε με παντού. Κάνε με γνωστό. Θαυμάστε με όλοι. Γράφω. Παρουσιάστε
σελίδες μου. Αρμ! Τι πάει να πει κι άλλοι πετάνε χαρταετό; Ο δικός μου είναι
καλύτερος. Στην ουρά του κρύβω ξυραφάκια τα εκατοντάδες σχόλια των επισκεπτών.
Χιλιάδες. Ο καθένας αφήνει κι από μια μαλακία. Αληθινά ή ψεύτικα ποιος νοιάζεται.
Άλλοι πληρώνουν. Χοντρέ δεν είναι τυχαίο αυτό. Εσείς το δημιουργήσατε. Θέλετε έτσι
ν’ ακυρώσετε τους ελάχιστους που αξίζουν. Αθάνατη μέθοδος. Αυτό που μ’ αρέσει
περισσότερο ξέρεις τι είναι; Ότι είσαι ο μοναδικός που με διαβάζει. Δεν είναι αστείο;
Θαρρείς πως είσαι ο καλύτερός μου φίλος και συνδιαλεγόμαστε. Εγώ γράφοντας κι
εσύ σιωπώντας. Μέχρι την ημέρα που θα μπουκάρεις μέσα και θα μου τα ψάλλεις. Ως
εδώ και μη παρέκει! Το παρατράβηξες! Ποιο να είναι το όριο άραγε; Τι πρέπει να κάνω
για να σε βγάλω εκτός εαυτού;
Στην έχω πει αυτή την ιστορία; Μια φορά κι έναν καιρό ένα απόγευμα. Στο
αμφιθέατρο «Σαριπόλου» μιαν ημέρα που διεξάγονταν φοιτητικές εκλογές. Με τις
μπογιές παράσημα πάνω μου να προσπαθώ εντέχνως ν’ αποκρύψω. Ντρεπόμουν που
εγώ δούλευα ενώ οι άλλοι ψήφιζαν την παλιά, ακόμη, τάξη πραγμάτων. Είχα όμως τα
μαλλιά μακριά δηλωτικά της σνομπαρίας μου στο σύστημα. Κι όχι, δεν είχαν
γκριζάρει από τότε, απλώς δεν είχα ξεβγαλθεί καλά γιατί στην οικοδομή δεν είχαμε
καθρέπτη. Καθαρός ουρανός όμως ούτε σκιάζεται ούτε φοβάται. Ντρέπεται ναι. Αλλά
από συστολή περισσότερο κι υπερηφάνεια. «εσύ είσαι ο Λευτέρης;» με σταματά ένα
μουστάκι με φωνή πάγωσε η τσιμινιέρα… «ναι εγώ, εσύ ποιος είσαι;» του λέω με
εμφανή απορία.
«Βαγγέλης» μου συστήθηκε «αγωνιστής όπως και του λόγου σου», χαρίζοντάς μου
εκτός από ένα μεγάλο συντροφικό χαμόγελο και μια αγωνιστική θερμότατη
χειραψία. «έχω ακουστά για σένα…» έκανε εισαγωγή λες και ξεκίναγε ο κύκλος με τα
λιανοτράγουδα «είσαι πάρα πολύ καλό παιδί με ωραίες κι αγωνιστικές απόψεις…»
συμπλήρωσε χαράζοντας ευθύς εξ’ αρχής τον κύκλο με την καραμέλα κιμωλία. Εγώ
193_
ΛΕΥΤΈΡΗΣ ΚΡΗΤΙΚΌΣ

μπήκα στο νόημα γρήγορα. Ο Βαγγέλης ήθελε εκτός από τη μελλοντική μου ψήφο, τη
συστράτευση στον κοινό αγώνα ενάντια στον εχθρό. Από τότε ο εχθρός ήταν ο
ιμπεριαλισμός και τα αιμοδιψή αφεντικά του καπιταλισμού. Όπως και σήμερα. Από
τότε αγνοούνταν άλλοι εχθροί όπως η μοναξιά, η κατάθλιψη, η αποτυχία, η καριέρα,
τα χρέη και άλλα πολλά. «Όχι, αυτά δεν είναι εχθροί, είναι το αποτέλεσμα της κρίσης
της καπιταλιστικής κοινωνίας, είναι γιατί οι λαοί έχουν πάρει λάθος δρόμο, έξω από
τη σοσιαλιστική λογική…» με κατακεραύνωνε ο Βαγγέλης… «δηλαδή ο κόσμος φταίει
για τα αδιέξοδά του, κι όχι η αβελτηρία των κομμάτων της αριστεράς που
ενδιαφέρονται μόνο για την άβουλη αιγοπροβάτειο ψήφο μας;» ύψωσα κι εγώ τον
τόνο της φωνής μου στο μάκρος και το θράσος της ελεύθερης κι ανένταχτης πλούσιας
κώμης μου. Δε μάσησε ο Βαγγέλης. Με άφησε, σαν καλός διαχειριστής αντιρρήσεων,
να ξεσπάσω επάνω στο μετέωρο έδρανο της δήθεν ωριμότητας μου κι όταν
καταλάγιασε εντός μου η αντίδραση και πήρε θέση ως άλλη μια ρυτίδα στο μέτωπό
μου είπε: «έχεις δίκιο Λευτέρη, γι’ αυτό είναι απαραίτητοι στο κόμμα άνθρωποι όπως
εσύ, για να γίνονται μέγγενη στην αρτηριοσκληρωτική λογική των παλιότερων της
ηγεσίας που στο φινάλε ευθύνονται και για τόσο τεράστια λάθη…»
Μεγάλη κουφάλα ο Βαγγέλης! Αυτό δα έλειπε, δικηγόρος σπούδαζε…
Μας πήρε περίπου 2 ½ ώρες η συζήτηση. Γύρω μας μαίνονταν οι φραστικές
αντιπαλότητες κι οι αντεγκλήσεις πέριξ του αποτελέσματος. Τίποτα όμως δεν έμοιαζε
ικανό να ανατρέψει ή να επηρεάσει την προσήλωση και των δύο μας στην κουβέντα
μας. Είδε κι απόειδε ο Βαγγέλης ώσπου στο τέλος παραδέχτηκε την ήττα του. Δεν είχε
καταφέρει να με κάνει ζάφτι. Προς τιμήν του, όμως, με κοίταξε ευθεία στα μάτια,
έβγαλε από το μουστάκι το καθοδηγητικό ύφος, και μου είπε: «άκουσε Λευτέρη, η ζωή
είναι δύσκολη και θα γίνει δυσκολότερη. Δε σε συμφέρει να είσαι εκτός, μπες κάπου,
αν όχι σε εμάς, μπες στο ΚΚΕ εσωτερικού που έχει κι ωραία τεκνά, ή στους άλλους
που είναι τώρα στα πράγματα, και στη δεξιά να μπεις το ίδιο είναι! μπες κάπου όμως
αδερφέ μου γιατί αλλιώς θα χαθείς!
194_
ΤΟ ΟΡΟΠΈΔΙΟ ΎΨΟΣ ΤΩΝ ΜΥΡΜΗΓΚΙΏΝ

Και που την έμαθα την ιστορία σου τι; Να κοίτα! Το φεγγάρι! Μην μου κουνάς
εμένα το δάχτυλο!
Χοντρέ το ξέρεις ότι η γκόμενά σου μου τα ρίχνει; Ναι. Την πλάκα της κάνει μην
ανησυχείς. Θαρρεί ότι και μόνο που την βλέπω μου σηκώνεται κι άμα μου
κωλοτριφτεί και λίγο θα ξεροχύσω. Δίκιο έχει. Ουκ ολίγες φορές τον έχω παίξει στη
θύμησή της. Έτσι κι αλλιώς μόνο με πουτάνες πάω και στην πραγματικότητα. Τις
προάλλες είχε έρθει από δω μια υπάλληλος από την τράπεζα. Εκπάγλου ωραιότητας
πλάσμα. Χίλια καράβια φορτωμένα μετάξια της Ανατολής δεν έφταναν να στολίσουν
το ένα χαμόγελό της. Αντιμέτωπος με τέτοια ομορφιά έπαθα σοκ. Χάθηκε η ψωλή
μου από τη σπηλιά των ισχίων μου. Χοντρέ η ομορφιά με ισοπεδώνει και με καθιστά
ανίκανο. Γίνομαι φλώρος σου λέω! Τα ίδια παθαίνω στα μουσεία. Εσένα σου
σηκώνεται άμα βλέπεις γυμνά γυναικεία αγάλματα; Ντρέπομαι χοντρέ για
λογαριασμό τους. Ενώ δεν θα έπρεπε. Η ομορφιά δεν είναι ντροπή. Ενώ αυτή η
πατσαβούρα η δικιά σου τι σχέση έχει με την ομορφιά; Επειδή έχει δύο μέτρα μπόι,
βυζιά από σιλικόνη, κώλο από ορμόνες εμφυτευμάτων και χείλη παρτούζες από
Botox; Έλα όμως που η ψωλή ως γνήσιο θηλυκό συγκινείται παρά φύσει! είναι τελείως
ηλίθια η δικιά σου όμως. Νομίζει ότι επειδή είμαι στραβοχυμένος, θα είμαι και
πεινασμένος. Μπα δεν είναι του στυλ μου. Όχι ότι δεν θα της πέταγα τα μάτια έξω
αλλά δεν γουστάρω το τουπέ. Αφού μωρή καριόλα πουτάνα είσαι! τι παριστάνεις;
Έπειτα σε σιχαίνομαι ρε μαλάκα! Δε γουστάρω να βάλω το πράμα μου εκεί που το
βάζεις κι εσύ!
Φεύγοντας χθες από δω περπάτησα. Περίμενα να σκοτεινιάσει καλά πρώτα.
Ξέρεις γιατί δεν μ’ αρέσει το καλοκαίρι; Είναι η μέρα μεγάλη. Προτιμώ τη νύχτα, το
σκοτάδι.
Χειμώνα έρχομαι νύχτα, φεύγω νύχτα. Καλοκαίρι δυσκολεύομαι. Έπιασα να
περπατάω στην πόλη. Δεν είχε πολύ κόσμο. Κάτι ξέμπαρκοι τουρίστες, τα γνωστά
πρεζόνια, οι λιγοστοί ξεπεσμένοι μαγαζάτορες του Αυγούστου, λίγα ζευγαράκια,
195_
ΛΕΥΤΈΡΗΣ ΚΡΗΤΙΚΌΣ

διάφοροι άλλοι, εγώ. Δεν είχα κατεύθυνση. Τράβηξα την Ακαδημίας προς τα πάνω.
Μια γραμμή νοητή διαγράφηκε εμπρός μου. Από τη μια μεριά εγώ. Από την άλλη οι
υπόλοιποι. Καθώς ανέβαινα με σχολίαζαν. Με κοιτούσαν, ψιθύριζαν ο ένας στου
άλλου το αυτί, γελούσαν, χειρονομούσαν. Στα φανάρια σταμάταγαν. Όπως κι εγώ.
Περπατούσαμε παράλληλα. Κοιτούσαν, ψιθύριζαν, γελούσαν, χειρονομούσαν.
Άγνωστοι μεταξύ τους. Δεν είχαν αντιληφθεί πως όλοι μαζί έμοιαζαν με μια παρέα
αργόσχολων περιπατητών στην άδεια αυγουστιάτικη Αθήνα. Και καλά εγώ, δεν είχα
προορισμό, αυτοί που γυρνούσαν έτσι ακανόνιστα;
Στο κεφάλι του ο Κριεζής άκουγε φωνές. Η έντασή τους ολοένα και δυνάμωνε.
Καυγάς σε εξέλιξη. Πήγε να βγει στο παράθυρο ν’ ακούσει. Αδυνατούσε να κινηθεί.
Καρφωμένος ήταν. Στο αναπηρικό καροτσάκι του καυγά. Τρόμαξε. Ξύπνησε. Αι
σιχτίρ! Η οθόνη του υπολογιστή σε κατάσταση αναμονής έδειχνε το ηλιακό σύστημα.
Καλημέρα ήλιε. Στ’ αυτιά του τ’ ακουστικά εξέπεμπαν νότες διαπληκτισμού. Πάλι
τσακώνονται. Κούνησε το mouse κι επανήλθε η εικόνα παρακολούθησης.
Αποκοιμήθηκα ο μαλάκας. Σκοτάδι. Ακόμα ξύπνιοι είναι αυτοί. Τι ώρα να είναι;
Ώρες – ώρες μου σπας τα νεύρα! Κάνω μασάζ στην αντοχή σου. Μπορείς να μου
εξηγήσεις με επιχειρήματα γιατί πρέπει να υπομένω την αυγουστιάτικη Αθηναϊκή
ταγκίλα; Μα είναι ότι πρέπει για μαύρισμα, τι παραπονιέσαι; Εγώ θα φύγω, δεν
κάθομαι άλλο εδώ. Μα όχι. Μείνε εσύ. Άλλος πρέπει να φύγει. Εγώ.
Φεύγω. Στο καλό. Το εννοώ. Κι εγώ. Σου αφήνω το διαμέρισμα, το αυτοκίνητο, τα
βιβλιάρια τραπέζης. Θέλω να σε ξεχάσω. Εγώ πάλι θα σε θυμάμαι. Θα πάρω τα
βρακιά σου, τα φορέματά σου, τη φωτογραφική σου μηχανή, τα καλλυντικά σου.
Λησμόνησες τα σουτιέν. Όχι, το μόνο που θέλω να θυμάμαι είναι τα βυζιά σου.
Τι κοιτάτε ρε μαλάκες; Τους λέω και δεν περιμένω απάντηση. Συνεχίζω ν’
ανεβαίνω την Ακαδημίας. Αποπνιχτική ζέστη παντού. Έχω ιδρώσει. Αυτοί περπατούν
και λαμποκοπούν φρεσκάδα. Σταματάω, σταματούν, ξεκινάω, ξεκινάνε. Μου κάνουν
πλάκα. Δεν πειράζει, έχω συνηθίσει.
196_
ΤΟ ΟΡΟΠΈΔΙΟ ΎΨΟΣ ΤΩΝ ΜΥΡΜΗΓΚΙΏΝ

Όρεξη που την έχουνε όμως. Ξημερώματα και τρώγονται γκρινιάζοντας ο ένας
στον άλλο. Τα θέλει ο κώλος σου κυρά μου. Και τον έχεις κι ωραίο ανάθεμα σε! Μ’
αρέσει που του μαλάκα του αρέσουνε μόνο τα βυζιά σου. Τι να λέμε όμως. Μ’ αυτόν
είσαι. Άξια της μοίρας σου.
Μια νοητή γραμμή με χωρίζει από σας. Τους φωνάζω. Γελάνε. Έτσι να κάνω σας
έσβησα. Χοντρέ δεν θα το πιστέψεις. Μου απάντησαν αλλά ξέρεις σε ποια γλώσσα;
Στη νοηματική! Γαμώ το βυζί της κότας! Δεν κατάλαβα γρι. Επίτηδες το κάνουν.
Θέλουν να με εκνευρίσουν. Ναι. Σαν να μου λένε ότι αν θέλω απάντηση πρέπει να
μάθω ξένες γλώσσες. Γιατί δεν απαντάτε ελληνικά ρε τους λέω οργισμένος. Έστω
αγγλικά γαμώ το κέρατό μου! άρχισαν τις γκριμάτσες. Η κοροϊδία πήγαινε σύννεφο.
Μας έπιασε φανάρι και σταματήσαμε. Ιπποκράτους. Εκεί οι δρόμοι μας χώρισαν. Εγώ
πήρα την πλευρά της Εθνικής Βιβλιοθήκης. Εκείνοι θα έπρεπε να περάσουν απέναντι
στο πάρκο όπου και το πολιτιστικό κέντρο του Δήμου Αθηναίων. Δεν πέρασαν όμως.
Χάθηκαν. Ως δια μαγείας. Μυστήριο πράγμα χοντρέ. Στα τσακίδια είπα. Συνέχισα την
πορεία μου. Λίγα μέτρα περπάτημα κι έστριψα ελαφρώς πιάνοντας δεξιά το
πλακόστρωτο στο πλάι του Πανεπιστημίου. Μια κατουρλίλα μου έκοψε την ανάσα.
Στα παγκάκια είχαν στρωθεί ήδη διάφοροι αξιωματούχοι της ζητιανιάς. Η μέρα είχε
αποχωρήσει κι αυτοί συμπλήρωναν στα βιβλία τους έσοδα έξοδα μιας άνεργης
ημέρας. Έκανα να βάλω το χέρι στην τσέπη μα μετάνιωσα. Δεν τους έπρεπε οίκτος.
Θέλει αρχίδια να δηλώνεις επιτηδευματίας της σχόλης. Μαζεύτηκα στη ντροπή μου κι
επιτάχυνα το βήμα μου. Βγήκα στην Πανεπιστημίου και στάθηκα στο φανάρι να
περάσω απέναντι. Από την είσοδο του μετρό ερχόταν μια μπόχα δροσιάς. Ευτυχώς το
φανάρι μας επέτρεψε την ομαλή διαφυγή μας. Ευθυγραμμίστηκα κι έβαλα στόχο την
πλατεία Συντάγματος. Κι όπως περπάταγα αμέριμνα εμφανίστηκαν πλάι μου. Δίπλα
μου. Μια δρασκελιά απόσταση. Με κοιτούσαν, ψιθύριζαν, γελούσαν, χειρονομούσαν.
Κάνω έτσι μια κίνηση γκριμάτσας συνδυασμό μ’ ένα ξουτ λες κι έβλεπα κοπρόσκυλα
που γρύλιζαν και μ’ απάντησαν το ίδιο. Ουστ εγώ, ουστ κι εκείνοι. Με κράζανε το
δίχως άλλο. Εγκατέλειψα ηττημένος και προχώρησα ευθεία. Δεν ήταν η πρώτη φορά.
197_
ΛΕΥΤΈΡΗΣ ΚΡΗΤΙΚΌΣ

Συνηθισμένος από τέτοιου είδους αντιμετώπιση αισθάνθηκα οικεία. Η ζέστη
πορδοβόλαγε στα μούτρα μου λογιών-λογιών αχώνευτες αέρινες βρισιές. Συνέχισα
να περπατάω. Έφτασα στη διασταύρωση με τις λιμουζίνες. Εμπρός μου υψωνόταν
ένα μνημείο αλαζονείας. Μια αρχιτεκτονική σύνθεση μανιφέστο χλιδής. Στο ισόγειο
ενός νεοκλασικού παραληρήματος της προπολεμικής εποχής. Ένα εστιατόριο
βγαλμένο από τους μύλους της καταγωγής των Αθηναίων πολιτών. Νερόμυλοι λήθης
αλέθοντας παραδοσιακά δεκαετίες έφτιαξαν τα υλικά κατασκευής του. Κρύσταλλα
με ξύλο και τσιμέντο και ατσάλι κι οι υπόλοιπες πέτρες της βασιλικής εποχής.
Ντράπηκα και πέρασα απέναντι. Στάθηκα στον πεζόδρομο και χάζευα τάχα μου τις
βιτρίνες. Εκεί εμφανίστηκαν πάλι χασκογελώντας. Αδιαφόρησα κι έστρεψα το
βλέμμα μου απροκάλυπτα στην υπερβολή. Αν κι είμαστε στα μισά του Αυγούστου
είχε πάρα πολύ κόσμο. Μέσα κι έξω. Ο Κριεζής, η Εύη, ο Κρητικός πέρασαν απέναντι
κι αναμίχθηκαν με τους υπόλοιπους θαμώνες. Στο βάθος της πολυτελούς τζαμαρίας
έβλεπες το μαγειρείο. Πρωτοτυπία να την πεις, πρωτοπορία ή απλώς παλίρροια
ευφυΐας; Έχεις πάει χοντρέ εκεί έτσι; Πήγες να σαβουρώσεις εδέσματα υψηλής
μαγειρικής. Αν δεν πας εσύ κι οι όμοιοί σου ποιος θα πάει; Τους βλέπω όλους πως
έχουνε πάρει πόζα δήθεν για να υποδεχθούν υψηλής γαστριμαργίας μπουκιές
φαγητού. Δεν τρώνε, τους τρώει το φαγητό. Κάθε πιάτο θέλει γύρω στα είκοσι άτομα
να το νοιαστούν. Άλλος το ένα άλλος το άλλο. Κι από πάνω ο σεφ. Ξεχωρίζει γιατί
είναι πάντα στη μέση. Αλλά και παντού. Ακόμα και μέσα στο κάθε πιάτο ξεχωριστά.
Κι όλοι λαμπεροί. Ο καθένας για διαφορετικούς λόγους, αλλά λαμπεροί. Και δεν είναι
η γλίτσα του ιδρώτα ένεκα της ζέστης. Είναι η εξ αντανακλάσεως λάμψη των
περιχαρών θαμώνων. Μαθήματα υπερβολής διδάσκονται εκεί μέσα. Και στην
υπερβολή χοντρέ συχνάζει η ανηθικότητα. Τα πιο φρέσκα υλικά, τα πιο εκλεκτά
σκοτωμένα ζώα, τ’ ακριβότερα κρασιά. Εκεί ένα ψάρι τηγανητό, ψητό ή βραστό δεν
θεωρείται ότι σκοτώθηκε άσκοπα. Μαγειρεύτηκε εν τιμή πολλών ευρώ. Το μοσχαράκι
του γάλακτος δεν βασανίστηκε πριν σφαγιαστεί. Μια πινελιά αιχμηρότατης λόγχης
στο σβέρκο του το κατέστησε έργο τέχνης. Το κατσίκι ειδική παραγγελία από νησί του
Αιγαίου ετράφη αποκλειστικά από τη μάνα του. Ως εκ τούτου γενναιόδωρα
198_
ΤΟ ΟΡΟΠΈΔΙΟ ΎΨΟΣ ΤΩΝ ΜΥΡΜΗΓΚΙΏΝ

αποκεφαλίστηκε για να μην μολυνθεί από άλλου είδους βυζί τροφής. Τι κάθομαι και
σου λέω τώρα ε; Κολοσσαίο έπαρσης τα σύγχρονα εστιατόρια χοντρέ. Κι όλοι οι
συντελεστές τους από την καθαρίστρια έως και την υπερφίαλη food editor δεν κάνουν
άλλο παρά να μονομαχούν με τον κοπανιστό αέρα προσμένοντας κι αδημονώντας το
χειροκρότημα διάσημο της κοιλιόδουλης ματαιοδοξίας τους. Θα μου πεις τι φταίει η
καθαρίστρια. Θα σου πω τι έφταιγαν οι στρατιώτες της Βέρμαχτ. Πολυτελή εστίαση
το λένε αλλιώς. Πως λέμε αρχίδια ποσέ με ζάχαρη άχνη. Μελετημένη γλύκα.
Εμμηνόρροια πριν την εμμηνόπαυση. Τρικυμία υγρών. Άμα δεν γαμιέσαι, γαμάς από
εκδίκηση. Τρία λεπτά ακριβώς σε προθερμασμένο φούρνο 180 βαθμών. Τόσο λέει
χρειάζεται για να απελευθερωθεί το «σώμα» του ψαριού. Τους παλιάτσους που
πλαισιώνουν το σεφ τους λένε μπριγκάντα. Ταξιαρχία. Για να νιώθουν ήδη έναν τίτλο
με πολλά παράσημα να τσιτσιρίζει καθώς ετοιμάζονται ν’ αρχίσουν τα σοταρίσματα.
Κρίμα να μην τρώτε το βοδινό στο χρώμα του αίματος. Λέει ο σεφ. Στράφι πάει ένα
εκλεκτό κρέας. Και γιατί θαρρείς πως γίνονται οι πόλεμοι; Για να γίνεται ανάρπαστη
η μπουκιά στο κόκκινο της παπάρας. Γαστριμαργικοί οι λόγοι επομένως των
πολέμων. Απέναντι ακριβώς ένα θέατρο. Ολόσωμες φωτογραφίες έμειναν να
θυμίζουν την παράσταση της χρονιάς που λείπει διακοπές. Τουαλέτες οι κυρίες και
πανάκριβα κοστούμια οι κύριοι. Αλλιώς το θέατρο δεν γεμίζει. Αίφνης δροσίζομαι. Τα
άκρα μου νιώθουν μια γλυκιά ανατριχίλα χλιαρής θάλασσας να με πλημμυρίζει.
Αφήνω την ενατένιση στο δρώμενο της υπερβολής και καταπιάνομαι με τη λιμναία
αίσθηση δροσιάς. Μόλις με είχε κατουρήσει ένας σκύλος. Τόση ώρα ακίνητος δίπλα
στην κολώνα ευθύνης του δίκιο είχε. Όπου φύγει-φύγει. Σκέφτηκα να πάω να δω τους
τσολιάδες που αλλάζανε εκείνη την ώρα σκοπιά και μαζεύανε γύρω τους ξελιγωμένα
εισαγόμενα μουνιά και μη. Μύριζα όμως και θα γινόμουν ρεντίκολο. Με τέτοια εσάνς
κάτουρου να με έχει διαποτίσει μία μου ακουγόταν ως ιδανική λύση. Θα
τσαλαβουτούσα στο σιντριβάνι στην πλατεία. Πήρα πόζα τουρίστα, άφησα το
καλύτερο ηλίθιο ύφος μου για υπογένειο θάρρους κι όρμησα. Ήταν κι άλλοι
συμπατριώτες τουρίστες εκεί. Ο καθένας είχε το στυλ του. Αποφασιστικά έβγαλα τα
παπούτσια και μπήκα εντός της βρώμικης γούρνας. Έβαλα τα πόδια μου δηλαδή. Ίσα
199_
ΛΕΥΤΈΡΗΣ ΚΡΗΤΙΚΌΣ

με το γόνατο. Τα πέρασα ένα χέρι και τα έβγαλα. Η μία βρώμα είχε παραχωρήσει τη
θέση της στην άλλη. Άλλο να σε έχουν κατουρήσει όμως κι άλλο να έχεις κατουρηθεί
αφ’ εαυτού. Καλοκαίρι είναι, άδεια η Αθήνα, ότι κι αν αφήνουν οι τουρίστες κέρδος
είναι. Ακόμα και το κάτουρο τους. Έφυγα κι από εκεί. Χώθηκα στα ενδότερα του
μετρό να πάρω το συρμό του γυρισμού. Αύριο πάλι. Χάθηκαν κι οι μαλάκες ευτυχώς.
Οι άλλοι. Νόμιζα. Όπως ήμουν στην προβλήτα περιμένοντας έφτασε από την
απέναντι πλευρά το τρένο της άλλης κατεύθυνσης. Και τους είδα. Απέναντί μου μέσα
από τα παράθυρα να χασκογελάνε, να ψιθυρίζουν, να με κοιτούν, να χειρονομούν.
Ευτυχώς ήρθε πάνω στην ώρα του καιροφυλακτούντος εκνευρισμού το δικό μου
τρένο. Μπήκα γρήγορα κι άραξα λουφάζοντας σε μια θέση γωνία. Γύρισα σπίτι
σκεπτικός. Προβληματιζόμουν πάνω στην ουσία των πραγμάτων που έζησα. Ευτυχώς
με το μετρό η ταπεινή μου κατοικία απέκτησε μια οντότητα που εγώ ο ίδιος δεν έχω.
Αδυνατούσα να καταλάβω χοντρέ το μήνυμα. Τρία λεπτά με τα πόδια. Πως γίνεται
να μετουσιωθούν οι ήρωες μου σε ανθρωπάκια; Από τη στάση του μετρό στον Άγιο
Αντώνιο μέχρι το σπίτι μου. Μήπως ήταν απλώς φαντασιώσεις υπό την επήρεια μιας
βαρετής και θερμόπληκτης ημέρας; Μου το ζήταγαν αντιπαροχή αλλά αρνιόμουνα.
Από την άλλη σκέφτομαι το ενδεχόμενο να έχω αλλοιωθεί λόγω ζέστης και να χαλάω
με αποτέλεσμα να επηρεάζονται αντίστοιχα κι οι ήρωες μου. Θα μου έδιναν το ρετιρέ
συν άλλο ένα διαμέρισμα. Ίσως θα έπρεπε να σταματήσω για λίγο. Και θα είχα τον
κάθε μαλάκα στα πόδια μου να μου ζαλίζει τα παπάρια. Μπορεί και για πολύ, νιώθω
να έχω χάσει τον έλεγχο. Ενώ τώρα έχω την ησυχία μου. Ώρες-ώρες έχω και τάσεις
ιλίγγου και για δευτερόλεπτα χάνομαι, απώλεια συνείδησης που λέμε. Από τη στιγμή
που κλειδώνω την πόρτα μένουν απ’ έξω οι πάντες. Ξέρεις ποιο είναι το αστείο; Στη
φάση αυτή ενώ έχω την προσοχή μου στραμμένη σε κάτι συγκεκριμένο, ας πούμε σε
μια γκόμενα, δε λειτουργώ, δεν αντιδρώ, δεν συμπεριφέρομαι γενικώς. Σαν να είμαι
παράλυτος αισθήσεων. Ενώ στο διαμέρισμα κλειδώσεις δεν κλειδώσεις, όποιος θέλει
κι όποτε θέλει σουλατσάρει ανενδοίαστα. Μάλλον από εκεί πηγάζει το πρόβλημα.
Δημοκρατία έχουμε σου λέει. Όντας παράλυτος ανοίγω άθελά μου την πόρτα και
βγαίνουν από τα κλουβιά τους οι νεοσσοί ήρωες μου. Κι έπειτα τι παριστάνεις; Τον
200_
ΤΟ ΟΡΟΠΈΔΙΟ ΎΨΟΣ ΤΩΝ ΜΥΡΜΗΓΚΙΏΝ

σνομπ; Αντικοινωνικός είσαι; Δεν το επιτρέπω αυτό! Δεν γίνεται να κάνουν ότι
θέλουν άνευ της δικής μου βουλήσεως! Όχι, ψελλίζω, δεν μπορώ τη φασαρία, τις
φωνές, τις μουσικές, τα μαστορέματα, τους ανελκυστήρες, τα κοινόχρηστα, το
καλοριφέρ, τη διαχείριση, την οριζόντια ιδιοκτησία, την ξαπλωτή μαλακία, τα παιδιά
που σκούζουν, τους μεγάλους που δεν βγάζουν το σκασμό, τα αυτοκίνητα, τους
ημιϋπαίθριους χώρους, το συνωστισμό. Μήπως αυτό να είναι το κομβικό σημείο
παρακμής μου; ότι χάνω τον έλεγχο ακόμη και της ίδιας της φαντασίας μου; κι από
πού κι ως που προκύπτει ότι είμαι αντικοινωνικός; Το αντίθετο θα έλεγα! Μ’ αρέσουν
τόσο πολύ οι άνθρωποι που μ’ ενδιαφέρει μόνο η θετική πλευρά τους, η δημιουργική,
η ευφάνταστη, η χαρούμενη, η πολιτισμένη, η πλέρια αγάπης κι αλληλεγγύης. Λες να
με παρακολουθεί κάποιος; Να έχω γίνει zombie άραγε; Να έχει αποκτήσει τον έλεγχό
μου κάποιος και να με καθοδηγεί κατά πως θέλει;
201_
ΛΕΥΤΈΡΗΣ ΚΡΗΤΙΚΌΣ

14.
ΘΕΣ ΒΡΈΘΗΚΑ ΣΤΑ ΜΈΡΗ ΣΟΥ. ΚΥΡΙΑΚΉ ΒΛΈΠΕΙΣ ΚΙ ΈΧΟΝΤΑΣ ΚΑΙΡΌ ΓΙΑ ΣΚΌΤΩΜΑ έπιασα τις
βόλτες από νωρίς. Πήγα στο λιμάνι, χάζεψα τα πλοία, έπειτα σουλατσάρισα
στους δρόμους τριγύρω όπου συχνάζουν οι μαυριδεροί, έφαγα στο πόδι από μια
καντίνα μαζί με όλους τους παρακατιανούς και μετά ξαναγύρισα στην άκρη του
λιμανιού παρέα με τα γλαροπούλια που έκαναν την απογευματινή τους σιέστα.
Χάζεψα με τις ώρες. Κάποια στιγμή βαρέθηκα κι είπα να πάρω το δρόμο του
γυρισμού. Μπήκα στο τραίνο κι όπως αγκομαχούσε πάνω στις αιωνόβιες ράγες μου
ήρθε μια σκηνή αιωνιότητας στο νου. Τι νόημα έχει το παρόν άνευ παρελθόντος αλλά
και μέλλοντος; Δεν κατέβηκα Ομόνοια και συνέχισα βόρεια. Ασυναίσθητα έφτασα
Μαρούσι. Αποβιβάστηκα και δίχως να το καταλάβω έβαλα πλώρη για το σπιτικό σου.
Θα πάθει σοκ σκέφτηκα ο χοντρός άμα του χτυπήσω το κουδούνι. Δεν το είχα σκοπό,
αλλά δεν σου κρύβω πως με το ζόρι κρατήθηκα. Ήθελα να έβλεπα τα μούτρα σου να
δυσφορούν και να χάνονται μέσα στην έκπληξη ιδρώτα. Σε λυπήθηκα όμως. Έφτασα
στην εξώπορτά σου πάντως. Είχε σουρουπώσει και τα φώτα σας ήταν αναμμένα.
Είχατε κόσμο. Άντρες γυναίκες χώρια. Κατά το ελληνικό εθιμοτυπικό. Εσείς
σαβουρώνατε και πίνατε στο σαλόνι κι οι γυναίκες κουτσομπόλευαν στην κουζίνα.
Αθάνατη ελληνική λεβεντιά. Οι άντρες χασκογελάγατε αφηγούμενοι προφανώς
ιστορίες γι’ αυτοκίνητα και γκόμενες κι εκείνες ξόρκιζαν την καταπίεση με επιπλέον
κιλά και μπόλικα χρυσαφικά. Τελικά στις γυναίκες το χρυσαφικό είναι το
αφροδισιακό για μετά την εμμηνόπαυση. Λες και παραδέχονται ότι έχουν κλείσει
σεξουαλικά και συμβιβάζονται με γυαλιστερά μπιχλιμπίδια μόνο για να τους
θυμίζουν πως ήταν κάποτε που σπέρμα μόνο στόλιζε τα όποια ελέη τους. Δυστυχία
χοντρέ. Άμα αναγκάζεσαι να μουμιοποιείς ότι πιο όμορφο έχεις ζήσει. Από την άλλη
Χ
202_
ΤΟ ΟΡΟΠΈΔΙΟ ΎΨΟΣ ΤΩΝ ΜΥΡΜΗΓΚΙΏΝ

δεν είμαι και σίγουρος ότι οι δικές σας έχουν ζήσει κάτι ανάλογο. Έχουν αισθανθεί
ποτέ οι γυναίκες σας χαρά στα σκέλια τους ρε; δεν ξέρω, ας μην λέω μεγάλες
κουβέντες, μπορεί και μπορεί, όμως όπως τις έβλεπα έτσι να πλέουν εντός χιλιάδων
καρατίων υπερβολές κάπως ένιωσα. Έχω την εντύπωση ότι ευχαρίστως θα
αντάλλασσαν τα καράτια με πλημμύρα σπέρματος στα μούτρα τους. Σαν να τους
έλειπε η ζωή από το βλέμμα χοντρέ, άδειες ήταν, κομψά ντυμένες, βαμμένες σε
χρώματα χαμένης προσμονής, αλυτρωτικά δεμένες με το παρόν που όμως
νοσταλγούσε ένα απελεύθερο παρελθόν. Τις έχετε ξεσκίσει τις γυναίκες σας χοντρέ,
σκληρά κι ανελέητα όμως, στεγνά, δίχως στάλα ηδονής να έχει μουλιάσει έστω κι
ελάχιστα τον αποξηραμένο κόλπο τους. Λοιπόν μαλάκα χοντρέ οι γυναίκες σας μου
θύμισαν την Κωπαΐδα, βλέποντας από μακριά διέκρινα μια γοητεία, μια αίσθηση
λιμνάζουσας ευφορίας, από κοντά όμως δεν είναι παρά ρυτιδιασμένες εκτάσεις
αποξηραμένης γης, εσείς γελάγατε με τα συνηθισμένα ξενέρωτα αστεία καπνίζοντας
πούρα και πίνοντας ακριβό ουίσκι που μολύνατε με αναψυκτικά. Πόσο μοιάζατε ρε
χοντρέ όλοι σας! Κι όχι μόνο λόγω πάχους. Και στις κινήσεις. Κάθε λίγο και λιγάκι
πιάνετε τ’ αρχίδια σας. Γιατί ρε; φοβόσαστε μπας κι έχουν φύγει; Είναι επειδή δεν τα
βλέπετε ένεκα του πάχους έτσι; Μετά χαϊδεύετε ηδονικά το στομάχι σας, γιατί το
κάνετε; Καθησυχάζετε μήπως το μέσα σας να μην διαμαρτύρεται για τις σαβούρες
που το έχετε γεμίσει; Δεν καταλαβαίνετε πόσο σιχαμένοι γινόσαστε; Εθνικόν το
αληθινόν όμως, κι είναι αλήθεια ότι οι Έλληνες έχουμε γίνει με τα χρόνια η αηδία με
άλλοθι…
Μ’ αρέσει ο κήπος σου όμως. Απεριποίητος αλλά γοητευτικός. Με το γέρο φοίνικα
να δεσπόζει αναπολώντας ένδοξες στιγμές νεότητας και μεγαλείου. Ωραίο το σπίτι
σου χοντρέ. Μονοκατοικία διώροφη με μεγάλο κήπο. Έχεις πρόβλημα με τη θέα
βέβαια αλλά σάμπως νιώθεις κιόλας να εκτιμήσεις το ωραίο; Ενώ τώρα απέναντι από
το δημοτικό παρκινγκ είσαι πιο κοντά με το αγαπημένο σου θέμα. Τα αυτοκίνητα.
Βαρέθηκα όμως. Λέω να την κάνω. Φεύγω.
203_
ΛΕΥΤΈΡΗΣ ΚΡΗΤΙΚΌΣ

Ο Κριεζής έπιασε το δρόμο της επιστροφής για το σπίτι του. Απόγευμα Αυγούστου
στην έρημη ανθρώπων Λεωφόρο Πεντέλης που αστραποβολούσε λάβρα φωτιάς όπου
έφτανε το μάτι σου. Κάτι ξέρουν οι γριές και κυκλοφορούν με ομπρέλες. Μουρμούρισε
με δυσθυμία. Ένα μηχανάκι με κομμένη εξάτμιση ερχόταν από Χαλάνδρι με
δαιμονισμένη ταχύτητα εν μέσω εξαγριωμένου θορύβου. Αχ και να γινόταν η
εξάτμιση κώλος του, να δω έπειτα πόσο θα του άρεσε τέτοιου είδους κλάσιμο. Ο
Κριεζής άφησε τον μηχανόβιο στην πορεία του και συνέχισε το περπάτημα
νεφελοσκεπής παρόλη την ηλιόλουστη συγχορδία. Στον ηλεκτρικό δεν είχε πολύ
κόσμο. Έφτασα Ομόνοια παρέα με αλλοδαπούς που γύριζαν από τα μεροκάματα των
βορείων προαστίων. Ναι, Κυριακές κι εορτές δουλεύουν περισσότερο αλλά
πληρώνονται το ίδιο. Η αργία ισχύει μόνο για τα αφεντικά και τις τσέπες τους. Έχεις
κι εσύ αν δεν απατώμαι χοντρέ αλλοδαπούς στη δούλεψή σου έτσι; Εκτός από τη
Φιλιππινέζα που σας περιποιόταν σήμερα έχεις κι έναν Αλβανό που μαστορεύει
συνεχώς. Κι η μαγείρισσά σου είναι από την Ταϊλάνδη. Και τα παιδιά σου παλιά όταν
ήταν μικρά στα πρόσεχε μια Ρουμάνα. Αυτήν τη γαμούσες κιόλας για να νιώθει
περισσότερο του σπιτιού. Και στο εξοχικό στη Νέα Μάκρη έχεις ένα ζευγάρι Αλβανών
χειμώνα καλοκαίρι να το φροντίζει. Μεγάλο σπίτι, όταν πηγαίνετε αυτοί μένουν στο
υποστατικό. Που την έμαθες τέτοια λέξη ρε χοντρέ; Άκου υποστατικό! Έχει κάτι
μεγαλειώδες έτσι; Απευθείας από την εποχή των βασιλέων. Ο Κριεζής μπήκε σπίτι
κάθιδρος. Δεν ξαναγυρνάω με τα πόδια! Πέταξε τα ρούχα του όπου εύρισκε κι όρμησε
στο μπάνιο ν’ αποβάλλει τον ιδρώτα που είχε αναμιχθεί με τον εκνευρισμό του
έχοντας κάνει γυαλόχαρτο το σώμα του. Απολέπιση κυττάρων. Total scrub. Έλεγε και
γέλαγε. Η καλύτερη στιγμή της ημέρας. Εγώ έβγαινα από το σταθμό του Αγίου
Αντωνίου. Είχε νυχτώσει για τα καλά. Πιτσιρικάδες με πατίνια προέβαιναν σε
παράτολμες φιγούρες, κάτι ζευγαράκια χαμουρεύονταν στο παρκάκι πίσω από την
εκκλησία, ένας μαύρος είχε απλωμένο το εμπόρευμά του κατάχαμα λες κι ήταν
τραχανάς αναμένοντας πελατεία. Σωστός ο μαύρος. Χωρίς να το ξέρει απευθυνόταν
στη γλώσσα των επαρχιωτών που το έπαιζαν Αθηναίοι. Κάτι ξέμπαρκοι κάπνιζαν
κατά μόνας προσμένοντας το ραντεβού που είχε ήδη αργήσει. Τους άφησα όλους
204_
ΤΟ ΟΡΟΠΈΔΙΟ ΎΨΟΣ ΤΩΝ ΜΥΡΜΗΓΚΙΏΝ

πίσω μου κι έβαλα πλώρη για το σπίτι. Τρία λεπτά δρόμος. Όσο να κάνει μπάνιο ο
Κριεζής θα έχω φτάσει. Τέτοια ώρα όσοι δεν λείπουν διακοπές είναι στα μπαλκόνια
και τις αυλές τους τρώγοντας και πίνοντας. Σουβλάκια και μπίρες έχουν την τιμητική
τους. Μια σαλάτα θα φτιάξω και τρώω το βράδυ κάτι πιο επίσημο. Είπε ο Κριεζής
ενόσω μούλιαζε στη μπανιέρα με τα αφρόλουτρα. Μωρέ κάτι ξέρουν οι γυναίκες που
σαπίζουν με τις ώρες στη μπανιέρα. Το σπίτι μου είναι μονοκατοικία. Γωνιακή.
Αριστερά μου έχει μια άλλη. Η κυρία Νίτσα με τον κύριο Παναγιώτη. Δύο καλά
γεροντάκια που έκαναν παρέα με τους δικούς μου. Απέναντι έχουμε μια
πολυκατοικία. Και στα δεξιά μας πολυκατοικία έχουμε. Έχουν χτιστεί τα τελευταία
χρόνια. Κι από εκεί που είμαστε μια ήσυχη γειτονιά γίναμε η διάπλασις των παίδων.
Είμαστε δακτυλοδεικτούμενοι. Που λέτε παιδιά αυτές τις λένε μονοκατοικίες. Τα πολύ
παλιά χρόνια έμεναν σε τέτοια σπίτια οι περισσότεροι άνθρωποι. Τώρα μένουν λίγοι.
Αυτό που βλέπετε μπροστά το λένε κήπο. Εκείνη είναι μια πορτοκαλιά. Κι ή άλλη
λέγεται λεμονιά. Όχι Γιαννάκη δεν βγάζει λεμονίτες. Κι αυτό το πράγμα στην άκρη
το σιδερένιο με το σχοινί και τον κάδο είναι πηγάδι. Από εκεί παλιά έβγαζαν νερό και
το έπιναν. Κι αυτό το δέντρο με τον χοντρό κορμό και τα πράσινα πλατύφυλλα είναι
συκιά. Κάνει ωραίο ίσκιο για ύπνο το καλοκαίρι. Κι αυτό στη μέση που κάνει σαν
στέγαστρο είναι κληματαριά. Όχι η ταβέρνα παιδί μου! Δεν ξέρω που το βάζει το
αυτοκίνητό του Γιαννάκη ο άνθρωπος. Μπορεί και να μην έχει! Φυσικά κι εδώ κάποτε
ήταν μια μονοκατοικία. Είχε και κήπο. Εμείς τώρα στη θέση του έχουμε θέσεις για να
βάζουμε τ’ αυτοκίνητά μας. Μπαίνω μέσα βιαστικά. Ανοίγω ένα φως και βγαίνω στην
αυλή μου προστατευμένος από την πλούσια βλάστηση ώστε να μην γίνομαι
αντικείμενο σχολιασμού των περίεργων γειτόνων μου. Παρά το προχωρημένο της
ώρας στην διπλανή πολυκατοικία κάποιος παίζει με τα νεύρα όλων δουλεύοντας ένα
τρυπάνι. Η δημοκρατία του θορύβου. Θέλεις δεν θέλεις γίνεσαι μάρτυρας και
συγχρόνως κοινωνός της έννοιας συμμετοχική δημοκρατία στα χρόνια του
νεοφιλελευθερισμού. Να, αυτό ζηλεύω σε σένα χοντρέ! Στη δική σου γειτονιά έχετε
προσλάβει μια εταιρεία security που αναλαμβάνει να ανακαλεί στην τάξη όποιον
παραστρατήσει κι ενοχλήσει τους άλλους. Και κανένας δεν θεωρεί το μέτρο
205_
ΛΕΥΤΈΡΗΣ ΚΡΗΤΙΚΌΣ

φασιστικό αφού είναι ο μόνος τρόπος να διαφυλάττεται το αυτονόητο. Το δικαίωμα
της ησυχίας. Ενώ εδώ σ’ εμάς κάτι αντίστοιχο θα ξεσήκωνε τα πλήθη ενάντια στην
απόπειρα φιμώματος της ελεύθερης έκφρασης καθώς και της αυτοδιάθεσης της
προσωπικότητας. Τώρα όσον αφορά το σεβασμό στα δικαιώματα των άλλων η
απάντηση είναι ότι όσο ο καπιταλισμός ξεζουμίζει την εργατική τάξη τόσο κι αυτή
νομιμοποιείται να αντιστέκεται με οποιονδήποτε τρόπο. Ναι. Νόμος είναι το δίκιο του
εργάτη. Άρα το τρυπάνι στις 11 το βράδυ ταρακουνά συθέμελα το κατεστημένο
υπενθυμίζοντας τη δυναμική των μαζών αν συντονιστούν κι οργανωθούν. Ο Κριεζής
βγήκε από το μπάνιο ανανεωμένος. Έφτιαξε μια σαλάτα, άνοιξε κι ένα μπουκάλι
chardonnay κι απλώθηκε στο τραπέζι της κουζίνας να φάει. Δίπλα του είχε την
εφημερίδα την οποία ξεφύλλιζε στο ενδιάμεσο της κάθε μπουκιάς. Κοντοστεκόταν
πάντα σε ειδήσεις εκτός πηχυαίων τίτλων. Ακατάλληλα κουνέλια, ψάρια, χταπόδια
και ελάφι. Συνολικά κατασχέθηκαν 419 κιλά κρεάτων, κατεψυγμένων αλιευμάτων,
κουνελιών και τυριών τα οποία είτε βρέθηκαν αλλοιωμένα, είτε είχε λήξει η
ημερομηνία συντήρησης και ήταν ακατάλληλα για κατανάλωση. Τι τρώμε ρε πούστη!
Το φάσμα της πανδημίας πλανάται απειλητικότερο από ποτέ πάνω από την Ευρώπη,
καθώς χθες εντοπίστηκε για πρώτη φορά στη Γερμανία νεκρή γάτα, η οποία είχε
προσβληθεί από γρίπη των πτηνών. Μετά σου λέει οι γάτες τρώνε τα πουλιά. Πως
άλλαξε η κοινωνία! Μεταλλάχθηκε πλήρως! Το κακάο, ασπίδα προστασίας της
καρδιάς. Το άγχος πυροδοτεί καρδιακή προσβολή. Τρώτε σοκολάτες χωρίς άγχος
δηλαδή. Χα! Να χοντρέ ένα άλλοθι! Λοιπόν εγώ στο σκοτάδι της αυλής μου με ημίφως
να κρατά μακριά τα κουνούπια αλλά και τα περίεργα βλέμματα των γειτόνων κι ο
Κριεζής απόγευμα να τρώει ελαφριά διαβάζοντας στιγμιότυπα καθημερινότητας.
Σερβιρίστηκε κρασί όταν πια ήταν σίγουρος ότι είχε φτάσει στη σωστή θερμοκρασία
μέσα στη σαμπανιέρα που είχε γεμίσει παγάκια. Τη δροσιά του να’ χω! Στο σπίτι του
επικρατούσε σχετική δροσιά λόγω της κατασκευής του. Παλιό αρχοντικό βλέπεις
οπότε και λιθόκτιστο. Τι να κάνει άραγε ο βλαμμένος ο συγγραφέας μου;
αναρωτήθηκε μεγαλόφωνα. Λείπει σίγουρα διακοπές αλλά που να είναι; Από την
άλλη δεν μ’ ενδιαφέρει κιόλας. Εγώ τον θέλω εντός έδρας να μπορώ να τον βλέπω.
206_
ΤΟ ΟΡΟΠΈΔΙΟ ΎΨΟΣ ΤΩΝ ΜΥΡΜΗΓΚΙΏΝ

Μακριά δεν έχει πλάκα, είναι εκτός σχεδίου δομημένος, αυθαίρετος, σαν το ψάρι έξω
από το στοιχείο του.
Σε συμπλοκή με λιμενικούς στο λιμάνι της Ραφήνας, κατέληξε η προσπάθεια
ομάδας αθίγγανων να επιβιβαστούν, χωρίς εισιτήρια, χθες το απόγευμα σε
επιβατηγό πλοίο με προορισμό την Τήνο. Το περιστατικό συνέβη χθες το απόγευμα
στον καταπέλτη επιβατηγού πλοίου που επρόκειτο να εκτελέσει δρομολόγιο προς
Άνδρο, Τήνο και Μύκονο. Τελικώς οι μη... κατέχοντες εισιτήριο, αθίγγανοι έμειναν
εκτός πλοίου ενώ ένας εξ αυτών συνελήφθη επειδή προκάλεσε τα επεισόδια και
συγχρόνως, φέρεται να δάγκωσε λιμενοφύλακα στην προσπάθειά του να μπει στο
πλοίο χωρίς εισιτήριο! Καλά του έκανες ορέ γύφτε! Αυτό έλειπε να χρειάζεται
εισιτήριο για να προσκυνήσεις την Παναγία! Κι έπειτα σε δάγκωσε μπάτσε. Αφού του
συμπεριφέρθηκες λες κι ήταν σκύλος τι ήθελες να σου κάνει; Εγώ στη θέση του θα σε
κατούραγα κιόλας! Ο Κριεζής δίπλωσε την εφημερίδα την πήρε παραμάσχαλα και
τράβηξε κατά τον καναπέ να ξαπλώσει. Για να δούμε τι λέει το ζώδιό μου για σήμερα.
Ξεκαθαρίστε σήμερα με την όψη της Σελήνης απέναντί σας και με τον Ποσειδώνα στο
ζώδιό σας τη φαντασία από την πραγματικότητα, την αλήθεια από την πλάνη και την
τάξη από το χάος πριν στραφείτε σε οποιαδήποτε σημαντική εξωτερική δράση.
Θαυμάσια τα λέει. Θα πάψω να υπάρχω εκεί όπου όσο είμαι το ψέμα καθίσταται τόσο
αληθινό όσο και το χάος στο σύμπαν. Τι κατάλαβες γιατρέ μου; εσύ θα μου πεις.
Μπα, τι μας λες; Εδώ δεν βγαίνεις στο τηλέφωνο και βάζεις συνέχεια τον τηλεφωνητή
να μου απαντάει και τώρα σ’ έπιασε ο πόνος να μάθεις; Ενδιαφέρομαι για σένα. Σε
συγχωρώ, όλοι έχετε δικαίωμα στο λάθος αρκεί η μεταμέλειά σας να είναι ειλικρινής.
Λοιπόν που είχα μείνει. Α ναι. Εκεί που δεν είμαι αλλά υπάρχω. Θα ήμουνα 18
χρονών. Άφραγκος όπως όλοι στην οικογένεια. Ο πατέρας άνεργος, η αδελφή μου
εργαζόταν σ’ ένα εργοστάσιο, η μάνα μου καθαρίστρια, κι εγώ μόλις είχα τελειώσει
το σχολείο. Τα χρέη πολλά οπότε οι δύο γλίσχροι μισθοί ίσα που έφταναν για
αποπληρωμή των χρωστούμενων και κάτι ψιλά για διατροφή υδατανθράκων και
μπόλικου αμύλου. Τότε ήταν που νηστεύαμε όλο το χρόνο. Ετοιμαζόμουν να βγω μια
207_
ΛΕΥΤΈΡΗΣ ΚΡΗΤΙΚΌΣ

βόλτα. Για την ακρίβεια είχα ραντεβού με μια κοπέλα. Η τσέπη μου είχε ένα
εικοσάρικο. Τότε ένας καφές είχε ένα δεκάρικο και μια μπίρα δεκαπέντε δραχμές.
Ευτυχώς όμως το κορίτσι εργαζόταν και δεν νοιαζόταν για την αφραγκία μου.
Κερασμένα από μένα όλα μου είχε πει. Χρόνια πριν βγει το τραγούδι «κερασμένα από
μένα τα ποτά, κερασμένο από σένα το μετά». Ήμουν μπροστά από την εποχή μου,
γεγονός. Τότε στο σπίτι είχαμε ένα τασάκι πάνω σ’ ένα μπουφέ όπου και βάζαμε όλες
μας τις οικονομίες. Σύστημα του πατέρα μου για να μην ξεχνιόμαστε αλλά και για να
έχουμε όλοι μερτικό στο μαύρο μας το χάλι. Μας χρέωνε εν ολίγοις ισόποσα για την
κατάντια μας παρόλο που ο ίδιος ευθυνόταν σε μεγαλύτερο βαθμό. Τέλος πάντων.
Εκείνη την ημέρα στο τασάκι ήταν ένα κατοστάρικο συν κάτι πενταροδεκάρες
δραχμών. Την ώρα λοιπόν που ήμουν στην πόρτα έτοιμος για αναχώρηση έρχεται και
με ρωτά πρώτη και τελευταία φορά. Έχεις λεφτά που θα βγεις; Εντάξει είμαι του λέω.
Και κάνει έτσι και μου βάζει στο χέρι το κατοστάρικο. Πάρτο! Εμείς δεν σωνόμαστε με
την παρουσία του, εσείς όμως θα σώσεις την αξιοπρέπειά σου. Κατάλαβες η κουφάλα
ο γέρος; Με μια του κίνηση ακύρωσε όλα τα γραμμάτια μίσους που είχε εκδώσει στο
όνομά του χρεώνοντας εμένα. Έκτοτε η χειρονομία του αυτή με κατοίκησε τόσο που
δεν χώρεσε ποτέ οργή ή μίσος για όλες τις επόμενες μαλακίες του. Πίστευα ότι
κανένας άνθρωπος που κρύβει εντός του τόση λεβεντιά δεν μπορεί πραγματικά να
είναι κακός. Διαταραγμένος μπορεί, κακός με τίποτα. Ο Κριεζής έκλεισε το τηλέφωνο
κι ανέβηκε στο δωμάτιο που είχε για γραφείο του. Άνοιξε τον υπολογιστή και
βάλθηκε να ταξιδέψει μακριά. Έψαξε για το ναυαγό του. Η πορτοκαλί κουκίδα είχε
εξαφανιστεί. Σε έσωσαν ρε ή σε φάγανε τα ψάρια; Ασυναίσθητα επέστρεψε Ελλάδα.
Περιστέρι στο σπίτι του Κρητικού. Κατεβασμένες οι τέντες και τα ρολά στις
μπαλκονόπορτες. Λείπουν. Ενεργοποίησε τον πομπό. Είχε παράσιτα. Δεν άκουγε
παρά συγκεχυμένους διάλογους, κρωξίματα πουλιών, ήχους θαλασσινούς, αέρα,
γέλια. Στην παραλία είναι τα πουλάκια μου. Επιτέλους ξεκόλλησε ο γρουσούζης και
το πήγε το κορίτσι να πάρει τον αέρα του. Που να έχουν πάει; Από την άλλη σκασίλα
μου. Δεν μ’ ενδιαφέρει να μάθω. Έκλεισε πομπό, υπολογιστή κι έπιασε ένα βιβλίο να
διαβάσει. Το χρονικό του χρόνου, του Hawking. Ήταν πια περασμένα μεσάνυχτα. Οι
208_
ΤΟ ΟΡΟΠΈΔΙΟ ΎΨΟΣ ΤΩΝ ΜΥΡΜΗΓΚΙΏΝ

γείτονές μου είχαν αποσυρθεί στα δωμάτια τους για ύπνο. Η καλύτερη στιγμή της
ημέρας. Σχεδόν απόλυτη ησυχία. Κάτι μακρινοί ήχοι από αυτοκίνητα και μηχανές
απλώς επιβεβαίωναν πόσο πολύτιμο αλλά δυσεύρετο αγαθό ήταν τελικά η ησυχία.
Ωραία. Καιρός για ανακεφαλαίωση πεπραγμένων. Η σκέψη μου βολοδέρνει σε σένα
χοντρέ. Έτσι που σας έβλεπα απόψε να τρώτε και να πίνετε και να γελάτε ζήλεψα.
Ναι. Ομολογώ. Έχεις παρέα χοντρέ. Φίλους. Με τις διαφωνίες σας αλλά με το
χαμόγελο της τσέπης σας διαθέσιμο ανά πάσα στιγμή. Φαίνεστε εντάξει μεταξύ σας.
Δεν πιστεύω ότι προσποιείστε. Δεν το έχετε ανάγκη. Ξέρεις παλιά θεωρούσα τον
εαυτό μου καλύτερο. Επειδή ήξερα πέντε πράγματα. Αγνοούσα όμως όλα τα
υπόλοιπα. Μόνος χοντρέ. Ξέρεις ποιος είναι ο καλύτερός μου φίλος; Εσύ! Ναι! Αφού
σου εκμυστηρεύομαι τα πάντα. Τι ειρωνεία ε; εσύ να μ’ έχεις για τ’ αρχίδια σου κι εγώ
να σε θεωρώ τον καλύτερό μου φίλο. Έτσι είναι οι φίλοι όμως. Σε πληγώνουν επειδή
σ’ αγαπάνε. Αλήθεια μ’ αγαπάς χοντρέ; Άσε, μην απαντάς. Ξέρεις τι θα ήθελα τώρα;
να πέσω για ύπνο και να ξυπνήσω ένα χρόνο μετά. Δεν αντέχω τη μοναξιά ρε χοντρέ,
που να σου εξηγώ τώρα, κάποια άλλη φορά. Πάντως έχω καταλάβει. Σε δικαιολογώ.
Όλους σας δικαιολογώ. Καλύτερα έτσι. Μακριά από σας το ποτήριον τούτο. Ξέρω τι
φοβάσαι, τι φοβόσαστε. Εξ ου κι η μανία σας με τα λεφτά. Τα έχετε για μπράβους.
Σκέπασε τα μάτια του μ’ ένα φύλλο συκής. Εκείνη κοκκίνισε. Γύρεψε τα χέρια της
να πιαστεί, να ισορροπήσει. Πλησίασε προς το μέρος του αργά. Έπιασε τ’
ακροδάχτυλά της μειδιώντας ελαφρά. Εκείνη δεν αντέδρασε. Άρχισε να της χαϊδεύει
απαλά τα χέρια. Πλησίασε κι άλλο. Γλίστρησε πάνω της ιχνογραφώντας τα μπράτσα
της. Στα μάτια του λες κι έλαμπαν τα δικά της αντανακλώντας την ευφορία. Το σώμα
του ακινητοποιημένο δεχόταν με ανατριχίλα κύματα χαράς από την εγρήγορση των
αισθήσεών της. Αφέθηκε στην αγκαλιά του. Τα μαλλιά της ήταν πυρόξανθα κι όπως
έπεφτε ο ήλιος στη θάλασσα πίσω από την πλάτη της πέταγαν σπίθες αντηλιάς. Ο
ήλιος έδυσε. Εκείνος ψιθύρισε στη γλώσσα του ανοιξιάτικου ανέμου το συνθηματικό.
Εκείνη παρέμενε ακούνητη. Τα δάχτυλά του είχαν χαθεί να πλέκονται σταυροβελονιά
με τις υπέροχες μπούκλες της. Έψαξε τα χείλη της. Τον κοίταξε στα μάτια.
209_
ΛΕΥΤΈΡΗΣ ΚΡΗΤΙΚΌΣ

Χαμογέλασε. Ο άνεμος σήκωσε μια χούφτα άμμο και τους ράπισε ψιθυριστά. Λάθος
συνθηματικό! Εκείνη ανατρίχιασε. Εκείνος ένιωσε την ανατριχίλα να διαπερνά και το
δικό του το κορμί. Την αγκάλιασε. Σε θέλω, του είπε. Όχι, της απάντησε, τη στιγμή
γυρεύεις. Σήκωσε τα χέρια της και κρεμάστηκε από το λαιμό του. Το κορμί παλλόταν.
Τη φίλησε απαλά. Μια υπόγεια φλέβα νερού ξεπήδησε δροσίζοντάς τους. Σηκώθηκε
στις μύτες των ποδιών της. Άρχισε να τη φιλάει φλογερά λες για να την στηρίξει.
Κρεμάστηκε εντελώς από πάνω του. Ο άνεμος σήκωσε κι άλλες χούφτες άμμου
τριγυρίζοντάς τους. Το συνθηματικό! Τη φιλούσε παθιασμένα. Εκείνη αναστέναζε
κάθε που προσπαθούσε ν’ αναπνεύσει. Τα χέρια του έψαχναν αμήχανα να
υποστηρίξουν τον ενθουσιασμό του κορμιού. Εκείνη τον είχε κλείσει σφιχτά με τα
πόδια της γύρω από τους γοφούς. Το άρωμά της τον είχε υπνωτίσει. Ήταν βιδωμένη
πάνω στο κορμί του. Τα χείλη της είχαν μια ανείπωτη γλύκα ζαλάδας. Τα χέρια του
είχαν παραιτηθεί να ψάχνουν έχοντας βολευτεί στις πλαγιές του αγαλματένιου
λαιμού της. Τον ρούφαγε ολόκληρο. Την ήθελε πέρα από τη στιγμή. Ο άνεμος
στροβιλιζόταν θυμωμένα. Ριπές νοτισμένης άμμου χτυπούσαν τα δύο κολλημένα
κορμιά. Άρχισε να περιστρέφεται στον άξονά του για την προστατέψει από την οργή.
Εκείνη σφιγγόταν όλο και πιο μέσα του. Άνοιξε τα πατήματά του ώστε ν’
απορροφήσει τους κραδασμούς. Τα σκέλη της λες κι είχαν μελώσει κι αναζητούσαν τη
ζεστασιά μιας φέτας βούτυρο ψωμιού κορμί. Τα χέρια του κατέβηκαν στην πλάτη της.
Τα χείλη της ανέβηκαν στα μάτια του. Διάπυρος λαιμός αποκαλύφθηκε στη
διαπασών μιας έκστασης. Πάρε με! Του είπε. Μια ριπή οργής άμμου τη χτύπησε στο
πρόσωπο. Το συνθηματικό! Κατέβηκε και πριν κολλήσει τα χείλη της στα χείλη του,
είπε: σαν πυρκαγιάς δροσιά, σαν παγετού λιακάδα, σ’ αγαπώ…
Τόσο ζωντανό ήταν γιατρέ μου... Αφού να φανταστείς έπαθα ρεύση! Ξύπνησα
όπως καταλαβαίνεις με τη γλύκα να πλημμυρίζει το σώβρακό μου. Δεν ήμουν
ξεκάθαρα εγώ αυτός αλλά από την άλλη είναι δυνατόν να ονειρεύομαι για
λογαριασμό άλλου;
210_
ΤΟ ΟΡΟΠΈΔΙΟ ΎΨΟΣ ΤΩΝ ΜΥΡΜΗΓΚΙΏΝ

15.
ΈΤΡΕΣ, ΠΑΛΙΈΣ ΠΈΤΡΕΣ. ΛΑΞΕΜΈΝΕΣ ΑΠΌ ΑΝΘΡΏΠΟΥ ΧΈΡΙΑ. ΝΑ ΜΑΖΈΨΕΙ ΤΑ ΡΟΎΧΑ, του είπε,
γιατί καλοκαίριασε. Εδώ ακριβώς είχαμε έρθει. Από εδώ είχαμε ξεκινήσει.
Μονώσεις ταρατσών. Σώστε το περιβάλλον. Οι τριακόσιοι βουλευτές απαντούν σε 12
ερωτήσεις. 24 ώρες το 24ωρο όλα μπορούν να συμβούν. Χωρίς αναμονές. Στείλε
μήνυμα τώρα. Η ψήφος είναι υποχρεωτική. Στείλε Βουλή στο 1974 με 2,4 € ανά
μήνυμα. Αλλιώς θα γίνει αναδασμός. Κι οι βάρκες είναι δεμένες στο μώλο. Εξαιρετική
σούπα κάνει αυτό το ψάρι. Δεν μπορώ να περιμένω άλλο, ανεβαίνω στο βουνό. Πιάνει
τα βυζιά της, κοιτάει στην κάμερα και τα μαλάζει σφίγγοντάς τα κιόλας. Bossa nova
ρυθμός. Ο κώλος της διαθέσιμος για καυτές ερωτικές περιπέτειες. Κατάλληλος μόνο
για ενήλικες. Έξτρα προφυλακτικό πάνω δεξιά στην οθόνη για ανήλικους. Σπούδαζε
φιλολογία κι αποφάσισε να κάνει κάτι για το περιβάλλον. Ακολουθεί πολιτική
διαφήμιση. Κάνε κολονοσκόπηση τώρα! Κάθε μήνας κι ένα tattoo στο κορμί του.
Π
Είχε πει πως έψαχνε τον εαυτό του. Γκρέμιζε το παρόν αναζητώντας το παρελθόν.
Εργαλεία οι πληγές των άλλων ανθρώπων. Ανθρώπινα ερείπια για οικοδόμηση ενός
ανθρώπου. «Χους ην και εις χουν απελεύσητω.» Η συλλογή και διαλογή των παλαιών
οικοδομικών υλικών πρέπει να γίνεται με προσοχή κι από ανθρώπους με μεγάλη
εμπειρία σε ανάλογα εγχειρήματα.
«Μέγιστον δε, τη των χρημάτων σπάνει κωλύσονται, όταν σχολή αυτά
ποριζόμενοι διαμέλλωσιν, του δε πολέμου οι καιροί ου μενετοί». Έκλεισε το βιβλίο και
το ακούμπησε στο τραπεζάκι. Πήρε μια κόλλα χαρτί κι άρχισε να γράφει.
Αξιότιμοι Κύριοι,
211_
ΛΕΥΤΈΡΗΣ ΚΡΗΤΙΚΌΣ

Έχω λάβει ένα δάνειο από την τράπεζά σας με αριθμό λογαριασμού
00269110638343. Δεν είναι μόνο μία, είναι πολλές! ακούστηκε μια φωνή. Ναι, θα
βγάλω ανάλογα αντίγραφα.
Την περίοδο 10/2005-01/2008 υπήρξα άνεργος, ενώ από τον Ιανουάριο του 2008
ξεκίνησα συνεργασία με την εταιρεία Past paper 99, η οποία όμως δεν μου έχει
αποφέρει ακόμα εισόδημα καθότι η συμφωνία προβλέπει να αμείβομαι βάση
ποσοστών από τις συμφωνίες που θα κλείνω. Α, γι’ αυτό λοιπόν δεν έχεις πάρει το
Lower!
Η παρατεταμένη περίοδος ανεργίας μου σε συνδυασμό με τους κλυδωνισμούς της
παγκόσμιας οικονομίας οι οποίες και έχουν επηρεάσει καταλυτικά την
επαγγελματική μου δραστηριότητα στον χώρο της κτηματομεσιτικής αγοράς, είχαν
ως αποτέλεσμα να χωρίσω με την σύζυγό μου, για την ακρίβεια εκδιώχθηκα από την
συζυγική εστία, με αποτέλεσμα να έχουν δημιουργηθεί περαιτέρω έξοδα και
υποχρεώσεις από τις ήδη υπάρχουσες. Υποκριτής ή καραγκιόζης;
Για τους λόγους αυτούς αδυνατώ να ανταποκριθώ με συνέπεια στην ομαλή
αποπληρωμή του χρεωστικού υπολοίπου των 21.414, 97 ευρώ του καταναλωτικού
δανείου της τράπεζάς σας. Ακροαστικά έχει, σίγουρα!
Προκειμένου να ανταποκριθώ στις υποχρεώσεις μου προς την τράπεζά σας,
παρακαλώ όπως μου χορηγήσετε ένα περιθώριο χρόνου αποπληρωμής ενός έτους, 12
μηνών, (άτοκης περιόδου) μετά την οποία θα είμαι σε θέση να αντεπεξέρχομαι στην
κανονική πληρωμή του χρέους μου. Επίσης θεωρώ αναγκαία την περαιτέρω
χρηματοδότηση σας προς εμένα με το ποσό των 10.000 ευρώ προκειμένου να
αποπληρώσω τις οφειλές μου σε φυσικά πρόσωπα που με έχουν στηρίξει καθώς και
στο ΤΕΒΕ. Το θράσος γράφεται με ωμέγα. Ακολουθεί πάντα το άλφα. Της αδιαφορίας,
της αγανάκτησης, της απελπισίας.
 Είμαι πεπεισμένος ότι αντιλαμβάνεστε την ειλικρινή μου διάθεση για ρύθμιση
των οφειλών μου και καθώς είμαι το μοναδικό περιουσιακό στοιχείο μιας οντότητας
212_
ΤΟ ΟΡΟΠΈΔΙΟ ΎΨΟΣ ΤΩΝ ΜΥΡΜΗΓΚΙΏΝ

με αριθμό ταυτότητας Λ 341445 και ΑΦΜ 048765489 ευελπιστώ να κατανοήσετε το
συμφέρον μου ως να είναι και δικό σας. Στα στρατόπεδα κατοχής οι έγκλειστοι είχαν
μόνο έναν αριθμό. Στα σύγχρονα Γκουλάγκ έχουμε δύο αριθμούς. Φυλακισμένοι με
ονομασία προελεύσεως.
 Σας ευχαριστώ για τον χρόνο σας.
Υστερόγραφο.
Πάντων χρημάτων μέτρων άνθρωπος.
Τελείωσες; Να σερβίρω; Κόντρα μοσχάρι με σάλτσα πιπεριού έφτιαξα! Μα δεν
ταιριάζει με το πνεύμα του αιτήματός μου τέτοιο φαγητό! Ε τότε να ρίξουμε λίγο
οινόπνευμα να απολυμάνουμε το αίτημα από τις ενοχές σου...
Το έσκισες με το μαχαίρι στα σημεία που ήταν χοντρό για να ψηθεί καλύτερα;
Αμέ! Και το ροδοκοκκίνισα και από τις δύο πλευρές και μετά το έσβησα με το κονιάκ
και το άφησα να βράσει με αυτό 2 λεπτά.
Μπράβο, μαθαίνεις βλέπω... . όσο ψήνομαι στο ζουμί μου μέσα στο φούρνο της
απάθειάς σου προλαβαίνεις να ετοιμάσεις τη σάλτσα. Μ’ αυτήν το αίτημά σου ακόμα
κι αν απορριφθεί θα σε χορτάσει...
Βγάζουμε το κρέας από το φούρνο και το περιχύνουμε με τη σάλτσα...
Θα σε πιστέψουν λες; Μάλλον όχι, αλλά μου αρκεί που με πιστεύω εγώ...
Τρία τέταρτα. Μωρή κοντούλα λεμονιά; Τόση ώρα έκανα από σταθμό Αττικής στο
Μαρούσι. Ηπειρώτικο, παίζεται αργά, σχετικά κοφτά, το ξέρεις έτσι;
Μωρή κοντού- μωρή κοντούλα λεμονιά,
Με τα πολλά λεμό- λεμόνια Βυσσανιώτισσα,
213_
ΛΕΥΤΈΡΗΣ ΚΡΗΤΙΚΌΣ

σε είδα ψες κι αρρώστησα
και το γιατρό δε φώναξα... .
κάθε μέρα και χειρότερα, κάθε μέρα απομακρυνόμαστε περισσότερο από τη φύση
του ανθρώπου και προσεγγίζουμε αυτήν των ζώων, γιατί έτσι μας φέρονται, ως ζώα,
μια κι είπες για λεμόνια δεν βάζεις και λίγο στη σάλτσα; Μια ιδέα μόνο...
Προσοχή παρακαλώ! Η αναχώρηση του συρμού από τους σταθμούς θα
πραγματοποιείται με καθυστέρηση λίγων λεπτών λόγω τεχνικού προβλήματος.
Ευχαριστούμε για την κατανόησή σας.
Υποχρέωσή μας η εξυπηρέτησή σας. Δεν πωλούνται εισιτήρια και κάρτες.
Συσσωρευμένα χρέη από πιστωτικές κάρτες και καταναλωτικά δάνεια. Βρόγχος.
Κρίνω σκόπιμο να σας θυμίσω τον διάλογο Αθηναίων και Μηλίων. Ήλθαμε εδώ για
το συμφέρον της ηγεμονίας μας. Θέλουμε να σας υποτάξουμε χωρίς να υποβληθούμε
σε κόπο και χωρίς να σας καταστρέψουμε, πράγμα που είναι κοινό μας συμφέρον. Μα
πως είναι δυνατόν να έχουμε εμείς το ίδιο συμφέρον αν γίνουμε δούλοι σας; Επειδή
αν εσείς υποταχθείτε θα αποφύγετε την έσχατη καταστροφή κι εμείς θα έχουμε
όφελος που δεν θα σας έχουμε καταστρέψει.
Σερβίρω, θα έρθεις; Του είπε τσαντισμένα.
Η Ελλάδα είναι ένα απέραντο ντιβάνι, είπε… άραγε είναι αυτή η αιτία που οι
πατριώτες του έχουν επιλέξει να ξαπλώνουν πάνω μας; Άλλο εννοούσε καλέ! Κι εγώ
άλλο εννοούσα ότι κάνουν…
Ο κ. Φ., μάλιστα, κατήγγειλε ότι η κλήρωση των τεσσάρων ενόρκων έγινε μεταξύ
15 υπαλλήλων τραπέζης, 13 εκ των οποίων εργάζονταν στην Εθνική Τράπεζα. Η
δικαιοσύνη είναι τυφλή, οι διαδικασίες της οφείλουν να βλέπουν καλά όμως. Αυτό
είναι που λέμε Εθνική συσπείρωση, Ελλάς, Τραπεζικών, Ελλήνων, φέτος θα
διανείμουν ως μέρισμα εξώδικα…
214_
ΤΟ ΟΡΟΠΈΔΙΟ ΎΨΟΣ ΤΩΝ ΜΥΡΜΗΓΚΙΏΝ

Όποιος δεν έχει δουλέψει στο θέατρο και στον κινηματογράφο δεν ξέρει τι θα πει
ζωή. Μάλιστα, ο καθένας λέει την παπαριά του αποδεικνύοντας γιατί η ζωή είναι
ερμαφρόδιτη. Θα βγούμε το βράδυ; Όχι, αδυνατώ. Και γιατί παρακαλώ; Νηστεύω. Ε,
καλά τρώμε θαλασσινά. Δεν κατάλαβες, νηστεύω οικονομικώς, κοινώς στο πνεύμα το
ζοφερό των παθών και τα λοιπά, δεν έχω μία.
Emergency! Emergency! Emergency! G3A3, code number6, code number 6…
Διατάξτε κύριε Πλωτάρχα!
Δεν είμαι πλωτάρχης ρε μαλάκα! άμεση σύνδεση με επιβατηγό πλοίο Παναγιά η
Φουσκοθαλασσίτισσα! Υπάρχει τέτοια; Άμα πιστεύεις όλα υπάρχουν…
Έχω τον δικό μου ψαρά εγώ! Το καλύτερο ψάρι μου δίνει, πάντα ολόφρεσκο! Αυτή
είναι διαφορά θέσεως που λέμε. Ενώ εγώ τον μόνο αποκλειστικά δικό μου που έχω
είναι ο θυμός μου, πάντα διαθέσιμος να με κάνει ολόφρεσκο προς κατανάλωση
αντικαταθλιπτικών κι άλλων ηρεμιστικών ουσιών…
Επί μηδενί επαρθής αλλοτρίω προτερήματι. Δεν μας χέζεις ρε Επίκτητε…
Αν το άλογο καυχούμενο έλεγε «είμαι ωραίο» θα ήταν υποφερτό. Ότι θέλεις λες ρε
τρελάρα, μιλάνε τ’ άλογα; Όταν όμως εσύ λέγεις επαιρόμενος «έχω καλό άλογο»,
γνώριζε ότι επαίρεσαι διά προτέρημα ενός αλόγου, όχι ιδικόν σου. Κι άμα πω με
θαυμασμό υψώνοντας και τα χέρια στα ουράνια, πόσο μαλάκας είναι ο φίλος μου;
Θα βάλεις ερωτηματικό; Οπόταν, μόνον όταν εις τον χειρισμόν των φαντασιών
λάβεις σύμβουλον την φύσιν, τότε να καυχηθείς, διότι τότε θα σημαίνει ότι το κάνεις
διά κάποιο αγαθόν που είναι ιδικόν σου. Ω μα ναι! Είσαι φίλος μου…
Ο ένας τον διάβασε με πολιτική προσέγγιση και σοκαρίστηκε. Ο άλλος τον
προσέγγισε με πολιτικό κριτήριο κι επειδή είχε εκδοθεί σε βίπερ επί χούντας τον
θεώρησε «σεσημασμένο» συγγραφέα οπότε και τον φυλάκισε με συνοπτικές
διαδικασίες. Ένας επόμενος τον πλησίασε λόγω της φήμης του στην Δύση και
215_
ΛΕΥΤΈΡΗΣ ΚΡΗΤΙΚΌΣ

διαβάζοντάς τον διαπίστωσε ότι είχε να κάνει με κάποιον στέρεο, ρωμαλέο και
δυνατό. Τσιμέντο και κονίαμα μαζί. Πολυκατοικία με συντελεστή δόμησης
μεταφερόμενο από το μέλλον της αναγνώρισης. Α, ναι! κι ο τελευταίος πιστεύει ότι το
αριστούργημά του είναι το μετά νόμπελ ξετύλιγμα του παρελθόντος. Μια ημέρα ενός
αμόρφωτου. Πιάσε με αν μπορείς. Παράνομοι στο μετρό. Επανάσταση. Κάνουμε την
επανάσταση τρώγοντας πατατάκια στο μετρό. Επειδή απαγορεύεται. Ναι; Αλήθεια;
Μα δεν έχετε καταλάβει ντιπ… λογικό… υπακούτε στους ίδιους ακριβώς νόμους
παραβιάζοντας μια ήσσονος σημασίας απαγόρευση ενώ ταυτόχρονα ακυρώνετε την
ελευθερία που δήθεν προστατεύετε… ε καλά μην παίζεις εσύ! Σπαστικέ! Μήπως
θέλεις να πάμε σ’ ένα μπαρ που μετά τις 03.00 παραγγέλνει σουβλάκια για τους
θαμώνες του;
Αλλά γαρ ήδη ώρα απιέναι… η Σαρακοστή σημαίνει εγκράτεια όχι μόνο στο φαί
και στο ποτό αλλά και σε όλες τις καθημερινές απολαύσεις… Παππούλη! Παππούλη!
Λέγε τέκνο μου… ο καθημερινός μου εκκλησιασμός μου δίνει μεγάλη απόλαυση!
Είμαι αμαρτωλός;
Μην είσαι βλάσφημος ρε μέρες που είναι… καλά… θα είμαι μόνο τις νύχτες…
«Μια ηδονή είναι ηθικώς θεμιτή και πρέπει να θηρεύεται, εφόσον αποτελεί μέσον
διασφάλι¬σης της ψυχικής ηρεμίας του ανθρώπου», σε χάνω παππούλη, δεν έχεις
σήμα…
Άτιμε! Μπάσταρδε! Επίκουρε!
Φιλοσοφούμε όχι για να ικα¬νοποιήσαμε την περιέργεια μας για τα πράγματα,
όπως υποστήριζε ο Αριστοτέλης, αλλά για να βοηθήσαμε τον εαυτό μας να ξεπεράσει
τους φόβους, τις αγωνίες και τ' άλλα δυσάρεστα συναισθήματα μας.
«Η τιμή προς την εικόνα αντανακλά εις το πρωτότυπον και ο προσκυνών την
εικόνα προσκυνεί την αληθινήν υπόστασιν του ζωγραφιζομένου εις αυτήν
προσώπου». Προσκυνώ την εικόνα αλλά εννοώ να τιμώ την υπεράνθρωπη
216_
ΤΟ ΟΡΟΠΈΔΙΟ ΎΨΟΣ ΤΩΝ ΜΥΡΜΗΓΚΙΏΝ

υπόσταση… την θεϊκή… Παππούλη-Παππούλη, γιατί λένε τους αρχαίους
ειδωλολάτρες;
Το τραπέζι είχε μετατραπεί σε σημειωματάριο και τα πιάτα ήσαν τα μολύβια με τα
οποία ο Κρητικός σχημάτιζε προτάσεις εν μέσω γεύματος. Ακανόνιστες προτάσεις,
ανακατεμένες λέξεις, διφορούμενα νοήματα. Μαγειρική για λίγους.
Σιγά που τον νοιάζει στην κατάστασή του. Είναι σοβαρά; Έτσι λέει στις
προδιαγραφές. Το Φυσικό Αέριο δεν απαιτεί δεξαμενή αποθήκευσης: αρκετά με τα
προβλήματα προμήθειας καυσίμων, με τις σκοτούρες και τις καθυστερήσεις του
ανεφοδιασμού, με τους περιοδικούς ελέγχους των αποθεμάτων. Τα βλέπεις; Όπως
σου τα έλεγα! Και πως χωρίσανε τελικά; Τον έπιασε μια μέρα που αυτός κοιμόταν
στον καναπέ να την απατά στο κινητό με μια γκόμενα! Δεν το πιστεύω! Αλήθεια λες;
Μην σώσει το λάδι έχε το νου σου γιατί είναι γρουσουζιά σε ασαράντιστου νεκρού
καντήλι! Ναι, να ωριμάσει θέλει πρώτα σε σκοτεινό κι ανήλιαγο δωμάτιο, 40 μέρες και
40 νύχτες. Τι τα θέλεις, άβυσσος η ψυχή του ανθρώπου! Βάζουμε τα ρεβίθια σε ένα
μεγάλο μπολ ή λεκάνη με αρκετό νερό ώστε να καλυφθούν. Ανακατεύουμε μέσα στο
νερό την μαγειρική σόδα και το αλάτι. Καλοκαιριάζει και πρέπει να είμαστε
προσεκτικοί ειδικά με τις πισίνες, την υγρή άμμο και την υγρασία των κλειστών
παπουτσιών. Κίνδυνος για μύκητες. Ένας εύκολος φυσικός τρόπος για την
καταπολέμηση της μυκητίασης είναι να ρίξουμε στην περιοχή του προβλήματος
μαγειρική σόδα. Με τα ρεβίθια μαζί; Την αφήνουμε λίγα λεπτά, ξεπλένουμε, και
ψήνουμε σε θερμοκρασία 150 βαθμών για 10 ώρες. Επαναλαμβάνουμε μέχρι να
πετύχει το χύλωμα των ρεβιθιών.
Όταν μεγαλώσω θα γίνω ανελκυστήρας σε μονοκατοικία... στον αέρα της θα
επενδύσω τις ελπίδες μου να παραμείνω ισόγειος...
Στα τρία ερωτήματα (οικονομική κρίση, καθημερινότητα, οικονομικά μέσου
νοικοκυριού) ο απλός πολίτης πιστεύει, με ποσοστά που φτάνουν το 46%, ότι καμία
κυβέρνηση δεν μπορεί να αντιμετωπίσει τα παραπάνω προβλήματα.
217_
ΛΕΥΤΈΡΗΣ ΚΡΗΤΙΚΌΣ

Έκανε ένα μεγάλο άλμα από το παρελθόν στο παρόν προκειμένου να περιγράψει
το μέλλον. Βουτιά στο σκοτάδι προσπερνώντας το αχνό φως που τον είχε οδηγήσει ως
εδώ.
Οι επιστήμονες διαπίστωσαν ότι το θαλασσινό νερό αφενός εμποδίζει την κοσμική
ακτινοβολία να φτάσει στις συσκευές ανίχνευσης, αφετέρου, σε βάθος 4.000 μέτρων
κάτω από τη θάλασσα, παρατηρείται κατά ένα εκατομμύριο φορές μικρότερη κοσμική
ακτινοβολία απ´ όση στην επιφάνειά της. Πήγαν βαθειά για να δουν καλύτερα
απαλλαγμένοι από το σεντόνι της κοσμικής ακτινοβολίας.
Οι συμβασιούχοι προειδοποιούν ότι εάν δε βρεθεί σύντομα λύση, θα
πραγματοποιούν, από την Τετάρτη 11 Μαρτίου, 24ωρες επαναλαμβανόμενες
απεργίες, με παράλληλο αποκλεισμό του Ιερού Βράχου. 24 Σεπτεμβρίου 1687 τα
κανόνια των Ενετών αρχίζουν να κτυπούν την Ακρόπολη με ομοβροντίες.
«... δεν υπάρχει καμία σημαντική σκέψη, την οποία η βλακεία δεν θα ήξερε πως να
χρησιμοποιήσει: είναι ευκίνητη προς όλες τις κατευθύνσεις και μπορεί να φορέσει όλα
τα φορέματα της αλήθειας. Η αλήθεια αντιθέτως έχει μόνο ένα φόρεμα και έναν
δρόμο για κάθε περίπτωση και βρίσκεται πάντοτε σε μειονεκτική θέση... Αν η βλακεία
δεν έμοιαζε σχεδόν απαράλλαχτα με την πρόοδο, το ταλέντο... κανείς δεν θα ήθελε
να είναι βλάξ».
Τάδε έφη Ρόμπερτ Μούζιλ.
Η εφημερίδα στο τραπεζάκι, δίπλα τα γυαλιά πρεσβυωπίας, ένα μολύβι, ένα
σημειωματάριο, μια κούπα. Ο καναπές. Διθέσιος. Τα ρολά ανεβασμένα, ο ουρανός
συννεφιασμένος, το φυσικό φως διαθλώμενο κι ανακλώμενο από τις σταγόνες ιδρώτα
σχημάτιζε στο πρόσωπό του το σέλας του μακάριου ύπνου του. Ότι κι αν πίστευε
αποδεικνυόταν άπιστο σ’ αυτόν. Στο τέλος της διαδρομής πρόλαβε να σβήσει τη
μηχανή ανάγνωσης της εφημερίδας κι αποκοιμήθηκε. Ούτε καν ένα τελευταίο
κατούρημα.
218_
ΤΟ ΟΡΟΠΈΔΙΟ ΎΨΟΣ ΤΩΝ ΜΥΡΜΗΓΚΙΏΝ

Είναι πια αρκετά μεγάλο για να βρέχει το κρεβάτι του. Γιατί τότε εξακολουθεί να
το κάνει; Μα δεν ξέρεις; Καθορίζει τον χώρο του, σου λέει εδώ κοιμάμαι μόνο εγώ, οι
υπόλοιποι βολευτείτε αλλού… χρειάστηκε χρόνια η μάνα μου για να καταλάβει την
ανάγκη μου. Ο πατέρας μου δεν κατάλαβε ποτέ. Πέθανε κι ως τότε κατούραγε όπου
εύρισκε. Δεν υπάρχουν λόγια να περιγράψουν το ναυάγιο, μόνο τα κρωξίματα των
θαλασσοπουλιών πάνω από το αφρισμένο πέλαγος, κι ο διακεκομμένος ήχος του sos
που έχει αποτυπωθεί στο μαύρο κουτί του πλοίου, του πλοίου που ήταν ταυτόχρονα
αεροπλάνο. Μία από τα ίδια, αποκαΐδια, το σκουπιδιάρικο που περνά αγκομαχώντας
ανακύκλωση ενοχών, τα λιγοστά αυτοκίνητα ονειροπένητων επιβατών, οι
αναμνήσεις, πονοκέφαλος, αύριο ξημερώνει μια άλλη μέρα, ε και; σάμπως θα είναι
λιγότερα όσα χρωστάω; μήπως θα έχουν αποδώσει καρπούς οι καλλιέργειες 14
μηνών; μπα! στέρφο χωράφι, καμένοι οι σπόροι, μεταλλαγμένοι οι κόποι. Τότε γιατί;
μα για να είναι αναγνωρίσιμη από την οδοντοστοιχία χρόνιου σφραγίσματος η σωρός
του νεκρού, μακάβριο; υπάρχει κάποια καλύτερη προοπτική; εξαρτάται από τις
βουλές των επιτετραμμένων στο πείραμα, καθρέπτη καθρεφτάκι ζει ακόμα ο πιο
άσχημος εαυτός μου; ζει και βασιλεύει και τον κόσμο πιλατεύει...
Βυθισμένο στ´ ανοιχτά του ορίζοντα της πραγματικότητας, γιγάντιο φωτονικό
τηλεσκόπιο πρωτοποριακού σχεδιασμού και υψηλής τεχνολογίας είναι στραμμένο
προς έναν απλό άνθρωπο ανιχνεύοντας τις καθημερινές αντιδράσεις του. Αναζητά
κάτι ανάλογο με τα νετρίνα. Αυτά τα περίεργα στοιχειώδη σωματίδια που
δημιουργήθηκαν αμέσως μετά τη μεγάλη έκρηξη της απαρχής του σύμπαντος. Τα
απελευθέρωσε η έκρηξη κι έκτοτε ταξιδεύουν αενάως έχοντας σχεδόν μηδενική μάζα.
Έχοντας μεγάλη διεισδυτική ικανότητα λόγω της ασθενικής τους μάζας,
καταφέρνουν και μεταφέρον πολύτιμες πληροφορίες για τη γέννηση και το μέλλον
του σύμπαντος.
Έχει τα δίκια του. Πώς να διαχειριστεί τεράστια κονδύλια άγους, άγχους κι
άχθους. Το λέει κι ο λαϊκός ποιητής: «θα’ βανα στο λαιμό θελιά αν ηύρισκα το θάρρος
ετσα που εκατάντησα να’ μαι στσοι άλλοι βάρος»
219_
ΛΕΥΤΈΡΗΣ ΚΡΗΤΙΚΌΣ

'Άχθος αρούρης είναι έκφραση ομηρική (Ιλιάδα Σ 104) και θα πει "βάρος της γης",
τουτέστιν άχρηστος άνθρωπος. Τον λόγο έχει η υπεράσπισις.
Ο κύριος Τάδε; Του Κάποιου; Με αριθμό ταυτότητας Λ 341445; Από την τράπεζα
τηλεφωνώ, σχετικά με το δάνειο που έχετε λάβει, βρίσκετε σε τετράμηνη
καθυστέρηση. Είναι προφανές ότι είναι σε ενδιαφέρουσα! Άντε με το καλό! Δεν είναι
ώρα για αστεία κύριε… φυσικά και δεν είναι! Ώρα απιέναι!
Τι σκοπεύετε να κάνετε; Επί σκοπόν πυρ! Στα πόσα μέτρα το εκτελεστικό
απόσπασμα; 9 μέτρα είναι καλά; Μα πως έτσι, στα κουτουρού; Πρέπει να μετρήσω και
να καταγράψω τις αναλογίες σου, μετά θα σχεδιάσω το ρούχο πάνω στο ύφασμα, θα
το κόψω, θα το ράψω, θα το προβάρεις, μπορεί να θέλει στένεμα, κόντεμα, τέτοια
πράγματα. Δηλαδή δεν έχετε πρόθεση να πληρώσετε; Δεν είναι θέμα πρόθεσης αλλά
αδυναμίας. Αρνείστε! Μα σας είπα ότι αδυνατώ! Θα μας αναγκάσετε να πάρουμε
μέτρα! Μα δεν μου τα πήρατε ακόμα; Τι τα έχετε τότε τα ψαλίδια, το σίδερο, τη
μεζούρα, τα μολύβια, τις καρφίτσες, τους χάρακες, τόσα υφάσματα, κουμπιά,
φερμουάρ αλλά και ραπτομηχανές! Βεβαίως ραπτομηχανές!
Έκανε ιδιαίτερη αίσθηση με το πρώτο της βιβλίο. Διάβασε το σχόλιο στο περιοδικό
και συγκατένευσε κουνώντας το κεφάλι του. Δύο φέτες ψωμί και δύο πίτες κομμένες
στα τέσσερα από χθες που είχε έρθει η κόρη του και ήταν αφημένα πάνω στο τραπέζι.
Ζαχάρωνε στη σκέψη τους πως θα τα είχε για βραδινό. Η γυναίκα που ερχόταν να του
καθαρίσει είχε άλλη γνώμη. Τα πέταξε. Και ποιο είναι το κοινό σημείο των ιστοριών
σας και σε τι βαθμό στηρίζονται σε πραγματικά περιστατικά; Μα τώρα ψέματα θα
σου πω; Ήταν μέσα σε μια χάρτινη σακούλα, όπως τα είχαμε πάρει από το
σουβλατζίδικο! Χαμένα τα έχει, μην του δίνεις σημασία. Φταίει η διπολική διαταραχή.
Μανιοκατάθλιψη. No! No! No! No! μόνο αυτό ξέρεις να λες; Μα δεν τον ακούς με τι
στόμφο παριστάνει τον κάποιον; Σάμπως δεν είναι ένας τυχαίος; Τέλος πάντων,
μπορεί και να μην τα πέταξε. Μπορεί και να τα πήρε για δικό της βραδινό. Τέξπολ,
έτσι λένε την εταιρεία διαχείρισης κοινοχρήστων της πολυκατοικίας. Αποικιακό
220_
ΤΟ ΟΡΟΠΈΔΙΟ ΎΨΟΣ ΤΩΝ ΜΥΡΜΗΓΚΙΏΝ

δουλοπρεπές κατάλοιπο της εποχής της αντιπαροχής και του ανήκομεν εις την Δύσιν.
Σαλόξ είχε ονομάσει τη βιοτεχνία παραγωγής πόμολων ο πατέρας του παιδικού μου
φίλου. Durex λένε τις καπότες διεθνώς. Tελικά το x στην κατάληξη έχει να κάνει με
διανοητικά γαμίσια γενικώς...
Σε μια ηλίθια ραδιοσυχνότητα διαφημίζουν ένα εστιατόριο υπό τους ήχους του
Paco de lucia. Σπουδαίος λόγος για να ανέχεται κάποιος την ηχορύπανση.
Συνηθισμένη τακτική αποκομιδής οργής. Κάθε φορά που πληγωνόταν από την
αντίδραση του νευρικού του συστήματος καταπιανόταν με την κριτική.
Η εντροπία είναι ένα μέτρο της τάξεως ενός συστήματος. Όσο μεγαλώνει η
Εντροπία, τόσο μικραίνει η τάξη, τόσο μεγαλώνει η αταξία αλλιώς το χάος.
Όσο πιο ιδιότροπος, τόσο πιο μεγάλη η εντροπία μου αναφορικά με τους άλλοι
γενικώς...
Αυτή δεν είναι παρά η ομολογία του. Εγγράφως αποκτά ισχύ δεσμευτικής
προσφοράς περί εξαγοράς του πλειοψηφικού πακέτου της ειλικρίνειας των άλλων
που τον υπομένουν. Τόσο σοβαρά ε;
Κατάλαβες τώρα τι εννοώ κάθε φορά λέγοντας "δεν πα να γαμηθεί!";
Δεν μπορώ να σκέφτομαι τα χρέη μου όταν είμαι μαζί σου εξ ου και δυσφορώ κάθε
που μου τα θυμίζεις...
Τι θα γίνει δηλαδή; δεν έχεις καταλάβει ότι η όλη ιστορία είναι ένα μπράντεφερ
μεταξύ εμού και του παρελθόντος; άμα λυγίσω χάθηκα... άμα καταπιαστώ με τα
λογιστικά του χρέους θα κεφαλαιοποιήσω την αδυναμία μου αναζητώντας
συμβούλους έκδοσης στην αγορά της ήττας μου... πολλοί θα βρεθούν πρόθυμοι να
αγοράσουν το μέλλον ενός που πίστευε ότι είναι αλλιώτικος προκειμένου να
κοιμούνται ήσυχοι στην αφθονία της μιζέριας τους...
221_
ΛΕΥΤΈΡΗΣ ΚΡΗΤΙΚΌΣ

Επομένως ή εμπορεύομαι αμαχητί το μέλλον μου ή παλεύω για το δικαίωμα στον
αναπνευστήρα ξάστερο ουρανό...
Ο βρασμός είναι η μετατροπή ενός υγρού σε αέριο. Διακρίνεται από την εξάτμιση
λόγω του γεγονότος ότι στο βρασμό έχουμε δημιουργία φυσαλίδων αερίου σε όλο τον
όγκο του υγρού, ενώ στην εξάτμιση έχουμε διαφυγή μορίων του υγρού από τον όγκο
του μόνο από την επιφάνειά του.
Και νομίζεις ότι η ψυχοθεραπεία θα του έκανε καλό; Και τότε γιατί δεν; Μα
προσπάθησε! Για ένα διάστημα τουλάχιστον εξ όσων γνωρίζω. Αλλά μετά
ξανακύλησε.
Κατάλαβες ε;
Στην πρίζα συνεχώς... μην πάρεις ανάσα μαλάκα, μην αναπνέεις ούτε καν με αυτό
το 60% δουλείας οδού του ρινικού διαφράγματος...
Οκ... ότι πείτε συμπέθεροι και συμπεθέρες...
Πας καλά πουλάκι μου; έχεις πάρει χαμπάρι ότι η Αμερική είναι σε ύφεση από
πέρυσι τέτοια εποχή; αντιλαμβάνεσαι ότι μια-μια οι μεγάλες δυνάμεις σωριάζονται τ'
ανάσκελα έτοιμες να βγάλουν σε δημοπρασία ότι πολυτιμότερο έχουν; ε λοιπόν εγώ
είμαι σε ύφεση από γεννήσεως... πρωτοπόρος σε όλα!
Ξύνω το κεφάλι μου κι η ματιά μου πέφτει στο πορτοφόλι μου... όπως είναι ξάπλα
φουσκώνει από τα χαρτονομίσματα της ύφεσης... διπλωμένα χάσκουν και με κοιτάνε
αφήνοντας ένα κενό σχισμής... σκύβω να δω καλύτερα... όχι, δεν μοιάζει με αιδοίο...
καμία σχέση... ευτυχώς... ικανός ήμουν να τον έβγαζα να τον χώσω...
Πήρα το πορτοφόλι και του άλλαξα πρασιά... να βλέπει Ιπποκράτους το χάσμα...
εγώ προτιμώ να βλέπω τον κώλο... τουλάχιστον αυτός είναι δικός μου...
έβαλα και κρασί, το αυτοκρατορικό! Η φτώχεια θέλει καλοπέραση...
222_
ΤΟ ΟΡΟΠΈΔΙΟ ΎΨΟΣ ΤΩΝ ΜΥΡΜΗΓΚΙΏΝ

Του έλεγε συνεχώς ότι καταλάβαινε πως αισθάνεται, πως περνάει, και πως
αντιδρά.
Ωραία θα ήταν η ζωή έμπλεη έρωτα και χυμών κι αρωμάτων συναναστροφών
αλλά τότε θα μιλάγαμε με ηχογραφημένα μηνύματα καθώς θα στεκόμασταν
περιχαρείς σε μια βιτρίνα καταστήματος παιδικών παιχνιδιών όντας οι ίδιοι κούκλες...
Άστο να πάει να γαμηθεί λοιπόν! Τι ωραίος ο αυτοκρατορικός οίνος!
Ο αναγνώστης σήμερα αναζητά στις σελίδες ενός βιβλίου τον ήρωα με τον οποίο
ταυτιζόμενος βιώνει μια καλύτερη ζωή από την δική του. Κατάλαβες χοντρέ; Θέλει
μια ιστορία με αρχή μέση και τέλος. Αύριο να πας για κούρεμα, τα μαλλιά σου έχουν
μακρύνει. Κι έπειτα από τις έρευνες που έχουμε στη διάθεσή μας αποδεικνύεται ότι
δεν είναι ούτε στις προτεραιότητες αλλά ούτε και στις ιεραρχικές αξιολογήσεις μας η
ανάγνωση βιβλίων. Απολύτως φυσικό αφού είναι πεποίθησή μας ότι δεν προσφέρει
τίποτα το ουσιαστικό, δεν μας ωφελεί άμεσα και γι’ αυτό προτιμούμε στον ελεύθερο
χρόνο μας να καταπιανόμαστε με ασχολίες που ξεκουράζουν και ψυχαγωγούν
καλύτερα από το βιβλίο. Εδώ θα ήθελα να προσθέσω ότι για κάθε πράγμα που μας
ευχαριστεί ή που αγαπάμε ή ακόμα και που χρειαζόμαστε οφείλουμε να έχουμε
ξεκάθαρο στο μυαλό μας τι ακριβώς είναι αυτό, ξεκινώντας από τα ήσσονος
σημασίας κι ανεβαίνοντας στα μείζονος. Παράδειγμα, αγαπώ μια κατσαρόλα. Αγαπώ
μια κατσαρόλα, αγαπώ μια κατσαρόλα, μια κατσαρόλα αγαπώ. Αν σπάσει, έσπασε
μια κατσαρόλα. Μετά το ποδήλατό μου. Αγαπώ το ποδήλατό μου. Το κομπολόι μου.
Μια γκόμενα. Τη γυναίκα μου. Δεν ταράζομαι επομένως αν σπάσει ή χαλάσει το
ποδήλατο, το κομπολόι μου. Ούτε συγχύζομαι αν χάσω τη γκόμενά μου, τη γυναίκα
μου. Την υγειά μας να’ χουμε. Εγχειρίδιο ζωής.
Κυριακή των Βαΐων. Οι κλάδοι έπονται. Ως τότε κάθεται στον καναπέ, διθέσιος, κι
έχοντας συγκεντρώσει τον ημερήσιο Τύπο της εβδομάδας που πέρασε διάβαζε.
Έξυπνες αγορές. Μόνο με 15 ευρώ το μήνα αποκτάτε καλωδιακή τηλεόραση. Πάρτε
τον έλεγχο της τηλεόρασης στα χέρια σας. 30 χρόνια και συνεχίζουμε. Εν τω μεταξύ
223_
ΛΕΥΤΈΡΗΣ ΚΡΗΤΙΚΌΣ

γιορτάζουμε με απίστευτες τιμές. Πάρε πρώτος το επόμενο φυλλάδιο. Ψυγείο
συνολικής χωρητικότητας 161 λίτρων μόνο 232 ευρώ! Και με δυνατότητα αναστροφής
φοράς πόρτας. Σε περίπτωση που συγκατοικείτε και δεν θέλετε να βλέπετε ο ένας του
άλλου τα περιεχόμενα χρήζοντα συντήρησης. Πάρε κινητό τηλέφωνο και διάλεξε
συσκευή για το σταθερό σου! Προσφορά μόνο για τη Μεγάλη Εβδομάδα! Εικόνες
Αγίων σε τιμές πραγματικού κόστους. Η κρίση χτυπάει ακόμα και τις προσευχές.
Εκμεταλλευτείτε την μείωση του τέλους ταξινόμησης κι αγοράστε με κέρδος μέχρι και
6000 ευρώ το καινούργιο σας αυτοκίνητο! Η οικονομική κρίση χρειάζεται οχήματα
τελευταίας τεχνολογίας για να αντιμετωπιστεί. Ομολογουμένως πλούσια εβδομάδα
από πλευράς ειδήσεων. Εξάλλου κοτζάμ Ιησούς κι επέλεξε να μπει πάνω σ’ ένα
γαϊδουράκι στην Ιερουσαλήμ. Ήταν όχημα κι αυτό έστω κι υπολειπόμενο ίππων.
«Βάγια, βάγια των βαγιών, τρώνε ψάρι και κολιό, και την άλλη Κυριακή τρώνε το
ψημένο αρνί». Βάζουμε σ’ ένα μπολ τις ψιλοκομμένες ντομάτες, το κρεμμύδι, διάφορα
βότανα βουνίσια, το σκόρδο και τον χυμό λεμονιού κι ανακατώνουμε. Κάνουμε με το
μαχαίρι μας δύο κοψιές σε κάθε πλευρά των ψαριών. Αλείφουμε σαν να γλείφουμε τις
τομές με το μείγμα μας. Τυλίγουμε καλά χώρια το κάθε ψάρι με λαδόκολλα. Τα
βάζουμε στη σχάρα του φούρνου που έχουμε προθερμάνει ωσότου φτάσει στους 180ο
βαθμούς θερμοκρασία. Ψήνουμε περίπου 30 λεπτά. Εν τω μεταξύ για να σουβλίσουμε
το αρνί θα χρειαστούμε:
- 1 αρνί ολόκληρο
- Σπάγκο και Σακοράφα για το ράψιμο
- Μπαχαρικά (αλάτι, πιπέρι, ρίγανη)
- τη σούβλα και καλή φωτιά
Στον πόλεμο απαιτείται γρήγορη δράση. Πριν τελειώσουν τ’ αρνιά φροντίστε να
τα προμηθευτείτε εγκαίρως. Προσοχή! Τα ζώα που έχουν γεννηθεί και σφαγιαστεί
στην Ελλάδα φέρουν υποχρεωτικά σφραγίδες καταλληλότητας με αναφορά στον
224_
ΤΟ ΟΡΟΠΈΔΙΟ ΎΨΟΣ ΤΩΝ ΜΥΡΜΗΓΚΙΏΝ

κωδικό του εγκεκριμένου σφαγείου και με χρώμα λαμπρό κυανό (τυρκουάζ). Αιγαίου
πελάγους τας κεφαλάς κλίνωμεν.
Ομοίως με τυρκουάζ χρώμα σφραγίζονται και τα σφάγια ζώων από χώρες της
Ευρωπαϊκής Ενώσεως που σφάχτηκαν σε Ελληνικά σφαγεία. Σε αυτά τα σφάγια
τίθεται και ορθογώνια σφραγίδα πού αναγράφει το όνομα της χώρας προέλευσης. Α,
ώστε τετραγωνίσαμε τον κύκλο ζωής του σφαχτού! Όμως, τα ζώα που προέρχονται
από Τρίτες Χώρες, που όμως σφάζονται στην Ελλάδα, φέρουν σφραγίδες
καταλληλότητας χρώματος καστανού (κεραμιδί) και σφραγίδες προέλευσης ίδιου
χρώματος. Φυλετικές διακρίσεις στην κατσαρόλα του σήμερα.
Μα είναι δυνατόν; Να επικαλείται το Σύνταγμα ώστε να αποφύγει τις οφειλές του;
Ο Κριεζής έξαλλος κρατούσε στα χέρια του ένα fax που είχε σταλεί στην τράπεζα από
έναν καταχρεωμένο πελάτη. 110.000€ ! Πότε πρόλαβε και φεσώθηκε τόσο; Και τι θα
κάνω εγώ; Ας πρόσεχε! Τίποτα, τίποτα! Δεν ακούω κουβέντα! Να προωθηθεί ο
φάκελός του στη Νομική υπηρεσία!
Υπηρεσία δίωξης οφειλετών. Με πρόστιμο 1.000.000 ευρώ πλήρωσε η C. τα φέσια
περίπου 200.000.000 ευρώ που έβαλε σε χιλιάδες καταθέτες, πουλώντας τους ομόλογα
της αμερικανικής L. B.
Ήξεραν, λέει η τράπεζα. Τέλος του 2006 η χρηματιστηριακή αξία του C.GROUP
ήταν 277 δισεκατομμύρια δολάρια. Μάρτιο του 2009 η αξία είχε πέσει στα 6
δισεκατομμύρια δολάρια. Όλα είναι μια συνήθεια. Τώρα κανένας δεν τρομάζει όταν
βλέπει κοπάδια ρινόκερους να καλπάζουν στους δρόμους.
Έμαθε να ζει σε μια πόλη που ασφυκτιά υπό το παχύδερμο σέλας των επαρχιωτών
εισβολέων της... σε μια πόλη παντάνασσα, ξεπεσμένη εταίρα αλλοτινών θριάμβων,
σουβλίτσα καημών και παροχθίων αναστεναγμών... σε μια πόλη ελέους που
υποφέρει τον στρατό κατοχής ανηλεών βιαστών της αντίρρησης, του διαφορετικού,
του επέκεινα... σε μια πόλη θαυμάτων, γυρολόγων, αρκουδιάρηδων, γεγονότων,
στημένων θεμάτων, εκθεμάτων... σε μια πόλη αιδοίων, φαλλών, και πρωκτικών
225_
ΛΕΥΤΈΡΗΣ ΚΡΗΤΙΚΌΣ

τρωκτικών... σε μια πόλη θάρρους, τόλμης, γοητείας, δειλίας, ομοφυλοφοβίας,
κουρνιαχτού αηδίας... σε μια πόλη όπου συμβαίνει το είναι του μηδενός αριθμός... σε
μια πόλη θριάμβου των γελοίων και παρακμής των αστείων... σε μια πόλη έρωτα που
βάζει τέλη διοδίων στη φύση του καθενός την όποια στύση... σε μια πόλη λαβωμένη
από τη ματσέτα της οργής των δήθεν, ένθεν κακείθεν... σε μια πόλη φθισικιά,
ευάλωτη, με παρελθόν για καθετήρα...
Έμαθε να ζει σε μια πόλη... την Αθήνα... και τώρα καλείται μαζί με την Αθηνά και
την χέρα του να μάθει να κουνάει.
Α, βουλωμένο γράμμα διαβάζεις! δεν ξέρω τι με πείραξε κι έφυγα άνευ
επικυρώσεως του εισιτηρίου απεριορίστων διαδρομών..οκ... πιθανόν το ξύδι που
σέρβιραν για κρασί μαζί με την πίτα περιορισμένων διαδρομών... και σαν μαλάκας
ήπια 3 ποτήρια λες κι όφειλα να δείξω στα πόσα αρχίδια γράφω την πολιτική
χορήγησης των κουπονιών ελεύθερης διακίνησης οινοπνευματωδών ιδεών και
ουσιών...
πήρα μια κόλα κόκας για να ρευτώ το φούσκωμα αναστάτωσης εντός του οποίου
παλινδρομώ ως τσόφλι εγχώριου φιστικιού...
λέω μαλακίες, το ξέρω... φταίει η ζαλάδα μέθης που με έχει περικυκλώσει..
εν τούτοις ξέρω καλά τι ήθελα και τι θέλησα να νιώσω...
με τριγυρνάει πονοκέφαλος, νιώθω να είμαι ματιασμένος, αρχίδια κουρασμένος,
οκ... δεν γαμιέται...
κάθε που σκέφτομαι το κορμί σου ζωντανεύω, στυλώνομαι, κάνω χωρίστρα
στύσεων και παραμονεύω... την επόμενη φορά, λέω, που θα περάσεις ντυμένη έρωτας
θα επιληφθώ του ξεγυμνώματός σου... οκ... θα πετάξω τη φαρέτρα σου, το τόξο θα
γίνει κλίνη ερεθισμού και τα βέλη σου θα γαργαλάνε τις πατούσες μου ενόσω θα
αναζητώ το νούμερό μου στου οργασμού σου τον βεστιάριο φωριαμό...
226_
ΤΟ ΟΡΟΠΈΔΙΟ ΎΨΟΣ ΤΩΝ ΜΥΡΜΗΓΚΙΏΝ

μέσα στη μαλακία μου φαντάζομαι αναγνωρίζεις την εκσπερμάτωσή μου... πάνε
παρέα...
νιώθω καταβεβλημένος, ίσα που στέκομαι... γράφω και κάνω ένα σωρό λάθη...
αθάνατο word! αν δεν σου το έλεγα
θα το ήξερες; κι όμως... κάθε λέξη, κάθε πρόταση, κάθε απόπειρα για μια
συγκροτημένη σκέψη έχει δουλευτεί αρκετά πριν εσύ διαβάσεις...
θα μου πεις έτσι απουσιάζει ο αυθορμητισμός... θα σου πω όχι! απλώς κρατάω τα
θαυμαστικά κι αγνοώ τα ερωτηματικά...
σε φιλώ παντού... πέρα από τα γνωστά σημεία κι ακόμα πιο μακριά...
Άνθρωποι που συνοδοιπορούν βρίσκουν πάντα την ευκαιρία να επικοινωνούν.
Κρύο-ζέστη... χαρά-λύπη... σκέψεις σαν τροχιοδεικτικά πυρά βάλλουν πανταχόθεν
τον περιβάλλοντα χώρο μου... προσπαθώ να καλυφθώ πιστεύοντας ότι οσονούπω θ'
ακολουθήσει βολή από κανόνι τύπου Βέρθα... όπου νάναι σκάει... εις μάτην όμως...
χρόνια αναμονής κι ούτε ένα γράμμα από το μέτωπο... μόνο το μέτωπό μου ιδρώνει,
ξεραίνεται, σκάει και γίνεται θρύψαλα που κανέναν σαμπουάν δεν είναι σε θέση να
συνθέσει εκ νέου...
κανονικά θα έπρεπε να αισθάνομαι καλά έτσι; μου πήρες γυαλιά, σαμπουάν, μου
έδωσες χρήματα, με αγκάλιασες, με φίλησες, με προστάτεψες... και καθυστέρησες για
λίγο ακόμα την παράδοση άνευ όρων στο τρελάδικο της απελπισίας του ταπεινού
σαρκίου μου...
αι υμέτεραι δυνάμεις αμύνονται του πατρίου εδάφους...
και καλά εσύ... μια χαρά μάχεσαι... ατρόμητη κοιτάς στα ίσια τον εχθρό και του
δείχνεις τις γροθιές και τα νύχια σου...
εγώ είναι το θέμα...
227_
ΛΕΥΤΈΡΗΣ ΚΡΗΤΙΚΌΣ

δεν δείχνω τίποτα... παραιτημένος, απογοητευμένος, θυμωμένος, κουρασμένος κι
εν τέλει χαμένος...
παλιότερα εύρισκα καταφύγιο στην αγκαλιά της μικρής μου, στα χάδια της, στα
ματάκια της που πρόσμεναν με λαχτάρα το παραμύθι μου... κι εγώ κάθε φορά που
την κοίμιζα κι ένιωθα την καρδούλα της να φτερουγίζει απαλά στου ύπνου τ'
ακρογιάλια σφούγγιζα ένα δάκρυ λέγοντας από μέσα μου ακόμα τούτη η άνοιξη
ραγιάδες μέχρι να έρθει ο Μόσκοβας...
ένιωθα σαν κλέφτης της προ του 21 εποχής... όμως όπως ο Μόσκοβας δεν
πρόστρεξε ποτέ προς βοήθειαν των κλεφτών αλλά και του Γένους, έτσι και σε μένα
δεν ήρθε ποτές η βοήθεια... τσάμπα οι ελπίδες κι οι προσευχές...
σαν κλέφτης λοιπόν κι εγώ οφείλω να σκεφτώ και να δράσω... μόνος εναντίον
δυνάμεων μεγάλων...
προς το παρόν βιώνω την απογοήτευση...
είμαι στη φάση που τραγουδάω ως πότε παλικάρια θα ζούμε στα στενά μονάχοι
σαν λιοντάρια και τα λοιπά...
Αισθάνομαι πως διαλύομαι σιγά-σιγά, σαν να αποσυντίθεμαι, σαν να την κάνω
που λέμε… ο θυμός, η αγανάκτηση, η οργή με κυριεύουν όλο και περισσότερο
μεταλλάσσοντάς με σε κάτι μοχθηρό, κακό, απαλλοτριωμένο απ’ οτιδήποτε
ανθρώπινο… ζηλεύω τον Αχιλλέα, το όνομά του προέρχεται από τις λέξεις
άχος( θλίψη)+ιλλεύς(περιπλανώμαι). Αυτός που τριγυρνάει θλιμμένος. Είχε για
όνομα το ριζικό του.
T 420
«Τι, Ξάνθε, μου μηνάς το θάνατο; δε σου ταιριάζει εσένα!
Κι εγώ το ξέρω, είναι της μοίρας μου να σκοτωθώ εδώ πέρα, μακριά απ᾿ τον κύρη
και τη μάνα μου μα κι έτσι, αν δε χορτάσω
228_
ΤΟ ΟΡΟΠΈΔΙΟ ΎΨΟΣ ΤΩΝ ΜΥΡΜΗΓΚΙΏΝ

τους Τρώες στριμώχνοντας στον πόλεμο, τη μάχη δε σκολάζω!»
Είπε, και μες στους πρώτους σκούζοντας λαλεί τ᾿ αλόγατά του.
«Ο άνθρωπος είναι αδύνατον να ζήσει μια ευτυχισμένη ζωή, το καλύτερο που
μπορεί να κατορθώσει είναι να ζήσει μια ζωή ηρωική»
"It's a Long Way to Tipperary, it's a long way to go, it's a long way to Tipperaryyyy! To
the sweetest girl I know!»
Η Εύη μάζεψε το τραπέζι. Πέρα δώθε από την τραπεζαρία στην κουζίνα. Ο
Κρητικός ήταν σε οίστρο κι αμόλαγε ούρα λέξεων να καθορίσει το χώρο του. Τώρα το
σύμπαν ήταν στο μέγεθος ενός νετρίνου που διαπερνώντας τα πάντα με απίστευτη
ταχύτητα μετέφερε πληροφορίες ικανές να πυροδοτήσουν ένα άλλου είδους big bang.
Το ένα τσιγάρο διαδεχόταν το άλλο. Τσιγαροδρομία με έπαθλο την αποτοξίνωση.
Χαιρετισμούς, της είπε, κι όμως, οι χαιρετισμοί είχαν τελειώσει. Μεγάλη εβδομάδα
πλέον. Άρα ήταν σαφές τι ακριβώς εννοούσε. Μετά τα ηρεμιστικά, τα
αντικαταθλιπτικά, το αλκοόλ, σειρά είχε το τσιγάρο. Ο κύκλος με της νικοτίνης την
κιμωλία. Καρουσέλ αναστεναγμών. Εντός της ο εαυτός του αιχμάλωτος. Χάραζε με
απανθρακωμένα αισθήματα τον εναέριο χώρο του.
Οι ουρανοί είναι δικοί τους, τα σύννεφα όλων, τα δάκρυα βροχής δικά του...
Μεγάλη Πέμπτη, ίσως η κορυφαία στιγμή της ορθοδοξίας, ακόμα κι ένας θεός
σταυρώνεται, επομένως μην αναρωτιέστε γιατί το προσωπικό σας μαρτύριο
ταυτόχρονα όμως κι η ελπίδα, μετά από κάθε καταστροφή ακολουθεί η αναγέννηση,
θανάτω θάνατον πατήσας γαρ...
Άναβε κι έσβηνε τσιγάρα, κρασί, βούλωνε τρύπες γιατί το είναι του έμπαζε και τα
δάκρυα έβρισκαν διέξοδο και πλημμύριζαν το βαρέλι μηδέν του...
229_
ΛΕΥΤΈΡΗΣ ΚΡΗΤΙΚΌΣ

Θυμάμαι το βαρέλι. Το είχαμε για να το γεμίζουμε με τα γρέζια που έπεφταν γύρω
από τους τόρνους. Κάθε που γέμιζε ερχόταν ένας γύφτος που αναλάμβανε να
προωθήσει το περιεχόμενο σε μια εταιρεία ανακύκλωσης αλουμινίου. Αμέσως μετά
που άδειαζε το βαρέλι στήναμε το γλέντι. Ρίχναμε μέσα τα ζωντανά ποντίκια που
είχαμε πιασμένα με τη φάκα. Αυτά άρχιζαν να τρέχουν δαιμονισμένα κάνοντας
κύκλους στον πάτο του βαρελιού. Ο Γύρος του θανάτου. Λες κι οσμίζονταν το θάνατο
έτρεχαν να τον αποφύγουν. Μετά ρίχναμε βενζίνη, με προσοχή για να μην βρέξουμε
τα τρωκτικά. Μετά ένα αναμμένο σπίρτο. Δεν έχεις δει ωραιότερο γύρο του θανάτου.
Πεταγόντουσαν για ν’ αποφύγουν τη φωτιά σχεδόν μέχρι το χείλος του βαρελιού. Δεν
προλάβαιναν φυσικά. Το παιχνίδι ήταν σικέ.
Ξημέρωσε Μεγάλο Σάββατο. Δύο τσιγάρα και καφές σκέτος. Πάω για χέσιμο. Οι
καμπάνες χτυπούν. Σαν για να μου πούνε τρέχα να αποκαθαρθείς. Εξαιρετική μάρκα
τσιγάρων η καινούργια. Τύφλα να’ χουν τα δαμάσκηνα και τα σύκα.
Πόσα τσιγάρα μακριά είναι ο έρωτας; Ένα πακέτο ζωής…
Πλένουμε τα χεράκια. Παίρνουμε 2 φέτες χοντροκομμένο ψωμί. Αλείφουμε με μια
κουταλιά έξτρα μη διακορευμένο λαδάκι εκάστη φέτα. Στρώνουμε μετά, πέστο
ντομάτας ή μελιτζάνας. Ακολούθως σκεπάζουμε με ψιλοκομμένο ζαμπόν κατά
προτίμηση βραστό. Πάνω σε όλα αυτά βάζουμε φέτες κατσικίσιου τυριού. Μπαχαρικά
κατά βούληση. Ψήνουμε στο γκριλ 5 λεπτά. Σερβίρουμε κρασί, τρώμε.
Στα μικράτα του εκκλησιαζόταν τακτικά και συχνά-πυκνά κοινωνούσε κιόλας. Για
να βάζει καινούργιο δοντάκι κατά πως του έλεγε η μάνα του. Πολλά καινούργια
δοντάκια είχε βάλει, τόσα που έφτασε να νομίζει πως γι’ αυτό του πέφτανε κάποια,
γιατί δεν χωρούσαν. Οπότε κάποια στιγμή για να μην ταλαιπωρείται βάλε-βγάλε
δοντάκι έκοψε την θεία κοινωνία και καταπιάστηκε με την κοινωνία. Το φταίξιμο
ήταν των Δερβίσηδων. Απ’ όταν είδα πως χόρευαν. Στροβιλίζονταν στον άξονα του
σώματός τους, από τα δεξιά προς τ’ αριστερά, με τη δεξιά παλάμη στραμμένη προς
τον ουρανό και την αριστερή προς τη γη, ενώ ταυτόχρονα το κεφάλι έκλινε προς τον
230_
ΤΟ ΟΡΟΠΈΔΙΟ ΎΨΟΣ ΤΩΝ ΜΥΡΜΗΓΚΙΏΝ

δεξιό ώμο. Δια μέσου αυτής της περιδινήσεως ξεγέλαγαν την ψυχή και δραπέτευε ο
εαυτός για να ενωθεί με το σύμπαν. «Κοινωνούσαν» την ψυχή τους στο όνομα και το
μεγαλείο της αρμονίας του σύμπαντος. Εμείς μαθαίναμε να κοινωνάμε για να έχουμε
καλύτερη οδοντοστοιχία.
Μουτζούρες λέξεων. Φράσεις εικόνων. Καταργήθηκαν τα φιλμ στις φωτογραφικές
μηχανές. Ψηφιακή η αποτύπωση πλέον. Επιστροφή στον πολιτισμό των ψηφιδωτών.
Περπατούσε στο κέντρο της Αθήνας και κάθε τόσο σταματούσε για ένα κλικ.
Αποτύπωνε στιγμιότυπα αιχμαλωτίζοντας πάνω τους το χρόνο. Σε τσάκωσα! 19.07.45
δευτερολέπτου. Ένα περιστέρι τη στιγμή που ζευγάρωνε μ’ ένα άλλο στο περβάζι του
καταστήματος μιας τράπεζας. Εδώ σε έχω αβγουλάκι! Θα γίνεις πουλάκι, οι γονείς
σου θα παίρνουν συνεχώς δάνεια για να μεγαλώσεις, κι όταν, θα χέζεις ελεύθερα
πάνω στα χρέη τους. Δεν μπορείς να ξεφύγεις πλέον όμως! Θα έρθει η ώρα που θα
πνιγείς από τα ίδια σου τα σκατά. Η φωτογραφία σου θα μοσχοπουληθεί στην
τράπεζα. Και μ’ αυτή θα εκβιάζουν εσένα για να κάνεις ότι και οι γονείς σου. Φανάρι
στο κόκκινο. Αυτοκίνητα και πεζοί περνούν ελεύθερα. Τι κοιτάς ε; μα είναι δυνατόν
να μιλάς εσύ, μια αφίσα στην κολόνα; Γιατί δεν ήρθες στην πορεία για τα δικαιώματα
των μεταναστών; Μα δικαίωμά μου είναι! Άναψε πράσινο. Αυτοκίνητα και πεζοί
περνούν ελεύθερα. Άλλο κλικ. Η εξάτμιση ενός ταξί τη στιγμή που ξεκινώντας μια
καινούργια διαδρομή μας προσφέρει ένα σύννεφο μαύρου καπνού. Στιγμές
ασπρόμαυρης φωτογραφίας. Γλυκά εξ’ Ανατολής με τη σφραγίδα εμπειρίας 80
χρόνων. Τα προηγούμενα χρόνια η Ανατολή ήταν ξέφραγο αμπέλι πικρών γεύσεων.
Πρέπει να πάω για κούρεμα. Στενές επαφές. Ξυπνητήρι στις 4.50. Τον εαυτό σου
δεν έψαχνες μαλάκα; Κάνε τώρα διαφορετικές γνωριμίες. Είχε μια κούπα καφέ στο
ψυγείο αποβραδίς. Και γιατί να ζητήσω συγχώρεση; Τα σχέδια του για το μέλλον
μέσα στη ντιβανοκασέλα που είχε για κρεβάτι. Σαν νεκροφόρα ήταν. Έλα στην παρέα
μας, τηλεφώνησε τώρα! Ξέχασες το ραδιόφωνο. Ζήτα μας ότι θέλεις. Μαλάμω με τη
φούρια σου βάρα τα κουμπούρια σου. Allegro. Όχι, καμία σχέση με συμφωνική
ορχήστρα. Πολιτισμική εξέλιξη είναι από χρόνια οι συγχορδίες που παράγονται με το
231_
ΛΕΥΤΈΡΗΣ ΚΡΗΤΙΚΌΣ

πάτημα ενός κουμπιού. Τα κάνω όλα. Είναι κλειστά σήμερα, Κυριακή βλέπεις. 5.05
αναχώρηση. Ο Στέλιος έμενε τρία στενά πιο κάτω. Γρήγορο έως πολύ γρήγορο
περπάτημα, Σκέρτσο. Όσο έψαχνε στο παρελθόν τόσο ανέσκαπτε το μέλλον. Δεν το
περίμενες ε; νόμιζες θα φανερωνόντουσαν μόνο τα αξίας σημαντικά. Το μυαλό του σε
fast forward ταχύτητα παρέκαμπτε όλα τα προειδοποιητικά μηνύματα και τις
σημάνσεις των οδών. Μα είναι δυνατόν να έπινε ελληνικό καφέ παγωμένο; Τι
σημασία έχουν πια όλα αυτά; Δεν είσαι μόνος, τηλεφώνησε τώρα! Κατά το μάλλον ή
ήττον πρόκειται για ένα πολιτισμικό δημιούργημα που στηρίζεται, αφ’ ενός στην
τεχνική των κατασκευαστών οργάνων και στη δεξιοτεχνία των οργανοπαικτών κι αφ’
ετέρου στο πνεύμα των συνθετών αλλά και στην ικανότητα συντονισμού των
αρχιμουσικών. Αβάντι μαέστρο. Τι έπαθες χοντρέ; Δεν βγάζεις νόημα; Έχουμε να
πούμε πολλά. Εσύ δεν είσαι που έλεγες ότι είμαστε οι σκέψεις μας; Δεν μ’ ενδιαφέρει
το μέλλον. Ο ιππόκαμπος είναι μια περιοχή του εγκεφάλου που έχει σημαντικό ρόλο
στη μάθηση και στη μνήμη. Ορίστε κι η απόδειξη, τι περιμένεις και δεν τηλεφωνείς;
Θα είναι γύρω στις 100 ρίζες κατσίκια και περίπου 200 κεφάλια ελιές. Λεφτά ήθελε και
δεν την ενδιέφερε ο νόμος, μόνο λεφτά! Εξ ου κι η μανία της να ψάχνει για τίποτα
χαμένες ταυτότητες στο δρόμο. Πέντε χρόνια τραβιόταν ο αδερφός μου ν’ αποδείξει
την αθωότητά του. Το καλύτερο κουρκούτι θέλει ίση ποσότητα αλευριού και νερού. Ο
ρυθμός; Γρήγορος, Allegro, Vivace, Presto. Καλύτερα στο μπλέντερ όμως να μην
κουράζεσαι. Ούτε κι εγώ φανταζόμουν ότι θα εξελίσσονταν έτσι τα πράγματα.
Είσαστε μεγάλες κουφάλες χοντρέ όμως. Facebook, twitter, flirck, badoo. Άπαιχτο
σχέδιο χοντρέ! Και πόσα άλλα έπονται ε; φακελωμένοι οικειοθελώς. Χρόνια πολλά,
και του χρόνου! Δηλαδή ο χρόνος είναι συνάρτηση της ευχής.
Ο πλέον συνηθισμένος τρόπος είναι να λέμε την Ευχή είτε προφορικά είτε
ψιθυριστά είτε από μέσα μας με τον ενδιάθετο λόγο, παντού και πάντοτε. Αυτό
ακριβώς είπα κι εγώ! Παντού και πάντοτε να μας βλέπετε. Και να μας ακούτε. Τι
κάνουμε, πότε το κάνουμε, και πως το κάνουμε. Κι όλα δημοσίως. Φορτηγά δημοσίας
χρήσης. Και για να σου πω, υπάρχει έντυπο απόδοσης του φόρου φορτηγού δημοσίας
232_
ΤΟ ΟΡΟΠΈΔΙΟ ΎΨΟΣ ΤΩΝ ΜΥΡΜΗΓΚΙΏΝ

χρήσης; Αν δεν υπάρχει να το φτιάξετε! Να φύγουν οι μουσικές επικεφαλίδες. Η
πειστικότητα είναι απαραίτητη προκειμένου να λειτουργήσει το φαντασιακό του
αναγνώστη. Ορκίζομαι σε ότι έχω ιερό χοντρέ. Το έχουν πει άλλωστε ξεκάθαρα άλλοι
στο παρελθόν. Ο συγγραφέας οφείλει να παραμορφώνει την πραγματικότητα. Άμα
έχουμε λέει ένα σφαιρικό σώμα, το οποίο βρίσκεται κάτω από την επίδραση ενός
πεδίου δυνάμεων θα παραμορφωθεί. Και παραμορφώνεται. Η σφαίρα, στην
προκειμένη περίπτωση, είτε θα αλλάξει τον όγκο της διατηρώντας τη συμμετρία της,
είτε θα μετατραπεί σ' ένα τριαξονικό ελλειψοειδές με διαφορετικό μήκος αξόνων. Τι
άλλο θέλεις επιτέλους ρε; Φορτηγάκια είμαστε και με την επίσημη γνωμάτευση της
επιστήμης! Ποτέ δεν τον είχα ρωτήσει το Στέλιο γιατί έφτιαχνε αποβραδίς καφέ και
τον έβαζε στο ψυγείο. Το δάχτυλο κι όχι το φεγγάρι. Και περνιούνται για ξύπνιοι ρε
χοντρέ! Σας παραδέχομαι όμως. Το πλέον ενδιαφέρον, λένε, είναι ότι η χρήση των
καμερών παρακολούθησης θα γίνεται εφεξής χωρίς εισαγγελική άδεια και το υλικό
που θα μαγνητοσκοπείται θα αποθηκεύεται για ορισμένες ημέρες ώστε να εξετάζεται
και στη συνέχεια, αν δεν προκύπτουν επιβαρυντικά στοιχεία για πρόσωπα, θα
καταστρέφεται. Χα! Χα! Χα! Κι εν τω μεταξύ, λένε, πληθαίνουν οι φωνές διαμαρτυρίας
στα πλοκάμια που απλώνει ο «Μεγάλος Αδελφός», ο οποίος παρακολουθεί κάθε
δραστηριότητα της προσωπικής και κοινωνικής μας ζωής, ενώ οι δραστηριότητές του
φτάνουν μέχρι και τους εργασιακούς χώρους. Χοντρέ υποκλίνομαι. Δεν χρειάζονται
αναλύσεις κι επεξηγήσεις. Η λογοτεχνία θέτει ερωτήματα, δεν δίνει απαντήσεις.
Οπότε καταλαβαίνεις τώρα γιατί ο Στέλιος έφτιαχνε καφέ αποβραδίς.
Ώρα να φεύγω. Πατάω delete χοντρέ και τους στέλνω σούμπιτους στον κάδο
ανακύκλωσης. Κι επίσης το blog μου. Δεν έχει πλέον λόγο ύπαρξης. Επιστρέφω σπίτι
μου. Θα κάνω ένα μπάνιο, θ’ ασχοληθώ με τα απλά κι ασήμαντα της ζωής μου κι
αργότερα θα κατακλιθώ.
233_
ΛΕΥΤΈΡΗΣ ΚΡΗΤΙΚΌΣ


ΔΩΡΑ ΚΑΣΚΑΛΗ

www.openbook.gr
Πέντε ζωές κι ένα μυθιστόρημα
Σπουδή ενός δόκιμου γραφιά
Δώρα Κασκάλη
Παρακαλούμε σκεφτείτε το περιβάλλον πριν εκτυπώσετε
2_
ΠΕΝΤΕ ΖΩΕΣ ΚΙ ΕΝΑ ΜΥΘΙΣΤΟΡΗΜΑ

Πέντε ζωές κι ένα μυθιστόρημα
Σπουδή ενός δόκιμου γραφιά
Νουβέλα
ISBN 978-960-99990-5-2
2012
Ανοικτή Βιβλιοθήκη OPENBOOK
& Δώρα Κασκάλη
Εικόνα εξωφύλλου:
Δημήτρης Κιουπριτζήs
Σχεδιασμός εξωφύλλου:
Λευτέρης Παναγουλόπουλος [ www. leftgraphic. gr ]
Επιμέλεια έκδοσης:
Γιάννης Φαρσάρης [ www. open - sesame. me ]
Η νουβέλα “ Πέντε ζωές κι ένα μυθιστόρημα - Σπουδή ενός δόκιμου γραφιά”
διανέμεται ελεύθερα στο Διαδίκτυο σε μορφή ψηφιακού βιβλίου
με άδεια Creative Commons
[ Αναφορά προέλευσης - Μη Εμπορική Χρήση - Παρόμοια Διανομή ]
3_
ΔΩΡΑ ΚΑΣΚΑΛΗ

Η Δώρα Κασκάλη ζει και εργάζεται στην Θεσσαλονίκη. Το 2010 κυκλοφόρησε η
συλλογή διηγημάτων της "Στο τρένο" από τις εκδόσεις Γαβριηλίδης (υποψήφιο στη
βραχεία λίστα των βραβείων του "Διαβάζω" στην κατηγορία του πρωτοεμφανιζόμενου
συγγραφέα). Το Νοέμβριο του 2011 κυκλοφόρησε από τις ίδιες εκδόσεις το μυθιστόρημά
της "Κάτω". Αυτή την περίοδο γράφει τη δεύτερη συλλογή διηγημάτων της, που ευελπιστεί
να εκδοθεί το 2013. Διατηρεί τη στήλη «Ακουστικός τηλέγραφος» στο webzine τέχνης,
ΝΤΟΥέΝΤΕ.
 stotreno .wordpress.com | katwthebook .wordpress.com
4_
ΠΕΝΤΕ ΖΩΕΣ ΚΙ ΕΝΑ ΜΥΘΙΣΤΟΡΗΜΑ

Η νουβέλα αυτή γράφτηκε το 2007, παράλληλα με την πρώτη συλλογή διηγημάτων
μου Στο τρένο (Γαβριηλίδης, 2010) και αποτελεί την πρώτη ουσιαστικά προσπάθειά μου
να γράψω μια εκτενέστερη σύνθεση. Φέρει το άρωμα της εποχής της και όλες τις
αδυναμίες, αλλά και τον ενθουσιασμό ενός πρωτόλειου.
5_
ΔΩΡΑ ΚΑΣΚΑΛΗ

Των αγαπημένων μου
6_
ΠΕΝΤΕ ΖΩΕΣ ΚΙ ΕΝΑ ΜΥΘΙΣΤΟΡΗΜΑ

Αρχή
ΛΑ ΞΕΚΙΝΗΣΑΝ ΑΠΟ ΤΗΝ ΑΝΑΓΚΗ ΜΟΥ ΓΙΑ ΨΥΧΙΚΗ ΑΠΟΣΥΜΠΙΕΣΗ. Με το όλα δεν εννοώ
κάποια άκρως επαναστατική πράξη που θα ανέτρεπε εκ βάθρων την ανυπόφορη
ανοησία, μέσα στην οποία ζούσαμε πολλοί από μας εκείνα τα χρόνια. Αναφέρομαι
περισσότερο στο ιδιωτικό μου σύμπαν και σε πράγματα πρωτόφαντα για μένα, ειδικότερα
δε σε κείνο το ξαφνικό λάκτισμα της ψυχής που πήγε παραπέρα τη σκέψη μου, άσχετα αν
βούτηξε πρώτα το ποδάρι της μέχρι τη ρίζα του στο δυσώδες έλος της χθαμαλής
πραγματικότητας.
Ο
Θα μπορούσα να παραβλέψω μια τόσο δυσάρεστη κατάσταση για μια ακόμη φορά. Θα
μπορούσα να τα βάλω με την κακή μου μοίρα ή τις ακόμη χειρότερες επιλογές μου. Αλλά
όχι πλέον. Είχα βαρεθεί τα ατέρμονα στερνοκοπήματα που μου άφηναν παράσημο όλο
και κάποια αδιάγνωστη ψυχοσωματική ασθένεια. Από τούτα τα υπόγεια που με χώσανε
σαν τον ποντικό, ήθελα να δαγκώσω την κραταιά αξιοπρέπειά τους και να μολύνω με την
πανούκλα μου, όσο γινόταν πιο βαθιά, τα μαλακά μόρια της δικής τους ακριβής ψυχής,
της μοσχαναθρεμμένης με επαίνους και πρωτεία. Ήθελα να βρω έναν τρόπο να ουρλιάξω
μέχρι το οριακό τέντωμα των χορδών κι ας έμειναν μετά κατακερματισμένα τα κρεατένια
ξέφτια αυτού του θαυμαστού εργαλείου της ανθρώπινης επικοινωνίας. Έψαχνα με κάτι να
διαλύσω τα τύμπανα της λεπταίσθητης ακοής τους που δεν είχε αφτιά για τον Κάτω
Κόσμο μου. Το σημαντικότερο, ήθελα αυτή η κραυγή να ακουστεί όσο γινόταν
μακρύτερα, μέχρι εκεί που επικρατούσαν με τρόπο αναντίρρητο τόσο οι ίδιοι όσο και οι
μεθοδεύσεις τους. Όμως, η δομή του κόσμου τους μου όρθωνε εμπόδια και ό,τι και να
σχεδίαζα ήταν καταδικασμένο να επιστρέψει στον αποστολέα του άθικτο, όπως και οι
συνειδήσεις τους. Αποφάσισα, λοιπόν, να στραφώ στη λογοτεχνία και να προσπαθήσω να
καταγράψω την πραγματικότητά μου για να συρρικνώσω τις τερατώδεις διαστάσεις που
είχε αρχίσει να λαμβάνει μέσα μου. Ωστόσο, η θεραπευτική δράση της γραφής σύντομα θα
έριχνε θεμέλια βαθύτερα από την πρωταρχική ανάγκη μου να αυτοψυχαναλυθώ· αφού
7_
ΔΩΡΑ ΚΑΣΚΑΛΗ

πρώτα ξεκαθάρισα στον εαυτό μου ότι δεν θα γινόμουν Βιζυηνός, Μητσάκης ή Φιλύρας,
παρά μόνο ως προς τις επιδόσεις τους στο λόγο.
Τον τύπο του τον ήξερα. Τον είχα ξανασυναντήσει και παλιότερα σε ελαφρώς
διαφορετικές παραλλαγές. Αλλά πρώτη φορά φιγουράριζε τόσο ψηλά στην κλίμακα της
κοινωνικής ματαιοδοξίας και της πολιτικής επιρροής. Επίσης, γνώριζα ότι σε κάθε μου
μάχη μαζί του, έβγαινα πάντα χαμένη. Σε όλες, μα όλες τις εκδοχές του.
Πρώτα σαρκώθηκε σε κείνον τον γοητευτικό Αντιπρόεδρο και Διευθύνοντα Σύμβουλο
μιας μικρομεσαίας Ανώνυμης Εταιρίας που έτρωγε κάτι κοριτσάκια σαν εμένα για πρωινό
και, φυσικά, οποιαδήποτε άρνησή μου στις ορέξεις του θα με οδηγούσε εκεί που με
οδήγησε: στον τρίτο και τελευταίο, χαμηλοτάβανο όροφο με τα φωτοτυπικά, τις κούτες με
τα αναλώσιμα και το κουβούκλιο του τμήματος Εισαγωγών-Εξαγωγών, παρέα με τη
γεροντοκόρη, που για ένα ολόκληρο χρόνο μ’ έβαλε να κάθομαι σε μια άβολη καρέκλα
πίσω από τους σκονισμένους εκτυπωτές και σποραδικά να της βγάζω καμία φωτοτυπία,
από φόβο μήπως μάθω τη δουλειά και της φάω τη θέση. Μάταια χτυπιόμουν ότι δεν ήθελα
την αργομισθία, ότι σαν νέος άνθρωπος είχα ανάγκη να εκπαιδευτώ και να δοκιμάσω τον
εαυτό μου και τις δυνάμεις μου στην πολυθρύλητη ελεύθερη αγορά.
Έπρεπε να καταλάβω ότι εκείνο το βράδυ στο μπαρ -σε μια ακόμη χλιαρή συνάντηση
σύσφιξης των σχέσεων των στελεχών της εταιρίας-, όταν ο εν λόγω μου ζητούσε να κάνω
μια επιλογή, εννοούσε φυσικά να διαλέξω το δρόμο της ακόλαστης αρετής που οδηγούσε
κατευθείαν στα σατέν (όπως ψιθύριζαν πολλοί και κυρίως πολλές) σεντόνια της
κρεβατοκάμαράς του και παρεπόμενα, στον πρώτο όροφο της δράσης και του πρεστίζ του
Οικονομικού Τμήματος. Ας πρόσεχα που επέλεξα τον ακανθώδη δρόμο της γεροντοκόρης
με τα δερμάτινα παντελόνια και τα πέτσινα εσώρουχα.
Στην ίδια δουλειά συνάντησα και τη δεύτερη εκδοχή του, λίγα χρόνια αργότερα. Αυτή
τη φορά δεν είχε την κοψιά του λάτρη του σκι, δεν είχε το λαίμαργό του βλέμμα που
χανόταν απροκάλυπτα σε όλα τα βάθη της γυναικείας σάρκας. Η ρηξικέλευθη αυτή
εκδοχή φορούσε δυο γυάλινα, λουλακιά μάτια και αγαπούσε τα μοναχικά ταξίδια στα
θέρετρα του σεξοτουρισμού. Με τακτοποιημένα τα παιδιά και ταϊσμένη κοινωνικά τη
γυναίκα του –με μια θέση «συζύγου Γενικού Διευθυντού» κι έναν καλό μισθό στο σινιέ
κεμέρι της-, μπορούσε να πετιέται πού και πού στην Ταϊλάνδη, για να ξεσκάει και να
ξεδιψάει την κουρασμένη αστική ψυχή του με απολαύσεις πιο δυσεύρετες.
8_
ΠΕΝΤΕ ΖΩΕΣ ΚΙ ΕΝΑ ΜΥΘΙΣΤΟΡΗΜΑ

Στο πι και φι με ξήλωσε από το Οικονομικό –που έκανα αμάν για να μπω μετά τα
καταναγκαστικά έργα στις «Εισαγωγές-Εξαγωγές», αξιοποιώντας το μαραζωμένο πτυχίο
μου- και με πέταξε στη Γραμματεία να σηκώνω όλη μέρα τηλέφωνα και να τρέχω να κάνω
καφέδες στην αφεντιά του και στους πελάτες. Αυτό ήταν το ευχαριστώ μετά από πέντε
χρόνια επιτυχούς θητείας, πικρό αντίδωρο στις ελπίδες μου να γίνω σύντομα
προϊσταμένη, στο υποκατάστημα της εταιρίας κοντά στο πατρικό μου. Δεν πρόλαβα να
πάρω μυρωδιά το παραμάγαζο που έστησε με εικονικές χρηματοδοτήσεις και πλαστά
αξιόγραφα, σε αγαστή συνεργασία μ’ έναν αετονύχη φίλο του, τραπεζίτη. Βέβαια, αν
έπεφτε κάτι στην αντίληψή μου, δεν θα είχα κρατήσει σφαλιστό το στόμα μου για το
άνθισμα της παρατράπεζας με την ευγενή χορηγία του επίσημου τραπεζικού
χρηματοδότη, κι αυτό μάλλον φοβήθηκε κι εκείνος και με μετακίνησε στη νέα,
ανυπόληπτη θέση μου παρέα με μια ξανθιά πρώην κομμώτρια, που ολημερίς μασούσε
τσίχλα και χαζολογούσε με όλα τα αρσενικά που μπαινόβγαιναν στο κτίριο. Το ότι τους
ανακάλυψαν κι έστω και αργά ένιωσα μια κάποια δικαίωση, είναι κι αυτό κάτι. Αλλά δεν
ήμουν εγώ αυτή που τους ξεσκέπασε. Αυτό το έτοιμο φαγητό της εκδίκησης δεν με
συγκινούσε ιδιαίτερα, γιατί δεν είχε γίνει με τα δικά μου χέρια. Μάλλον θα είχε βάλει το
χεράκι του κανένας αδέκαστος ορκωτός λογιστής. Ούτε καν στη δίκη του θέλησα να πάω.
Δεν μου έλεγε τίποτε πια η έξαλλη χαρά να δω την αιμάτινη ρωγμή του τρόμου να
διαπερνά τα ματογυάλια του, συνθλίβοντάς τα σε δεκάδες κομμάτια απελπισίας.
Η φαρμακερή εκδοχή του μου έπεσε, όμως, ακόμη πιο δύσπεπτη. Ίσως γιατί είχα
ωριμάσει πια, ίσως γιατί είχα μπουχτίσει από το παραμύθι του καλού τέλους και της
επιβράβευσης των φιλότιμων προσπαθειών. Εδώ τώρα, πρέπει να ρίξω κι ένα φταίξιμο
στους γονείς μου. Με είχαν μεγαλώσει με το πρότυπο της καλής μαθήτριας, του Άριστα
που ανοίγει τις πόρτες στους άξιους και κρατάει απ’ έξω τα ντουγάνια και τους
τσόγλανους. Σε ποιο ονειρικό κόσμο με κλείσατε, γονείς, που δεν είχε μήτε ένα άνοιγμα
στη συμπαγή του φούσκα, μήτε ένα Δράκο έξω απ’ την Κερκόπορτά του; Αλλά ας μην
προτρέχω. Ας συνεχίσω γραμμικά την ιστορία.
Ο υποβιβασμός μου στη Γραμματεία έβαλε μπρος μέσα μου το μηχανισμό της
αναζήτησης εξόδου διαφυγής και ακολουθώντας το ρεύμα των καιρών, άφησα την
εκμαυλιστική, αλλά άπιστη αγκαλιά του Ιδιωτικού Τομέα και σύνηψα αρραβώνα με τον
συγκαταβατικό και άνευ πολλών εκπλήξεων ευρύτερο δημόσιο τομέα.
9_
ΔΩΡΑ ΚΑΣΚΑΛΗ

Στη νέα μου Υπηρεσία πήγα με καλές ελπίδες και σίγουρα ελάχιστα ρεαλιστικές. Όπως
ήταν αναμενόμενο, οι υψηλών προδιαγραφών απαιτήσεις της ελαφρώς φωτογραφικής
προκήρυξης –που από μια καλή τύχη κούμπωναν και με το δικό μου βιογραφικό- δεν
είχαν καμία απολύτως σχέση με το ισοπεδωτικό και άνευρο αντικείμενο εργασίας. Μπορεί
να είναι και δική μου βλάβη και όλοι οι υπόλοιποι να ήταν ευχαριστημένοι τόσο με τη
δουλειά τους όσο –και κυρίως- με την απρόσκοπτη καταβολή κάθε τέλους του μήνα του
σχετικώς αξιοπρεπούς μισθού μας. Εγώ μέσα μου τρωγόμουν και κανένα ταξίδι, καμία
παρηγορητική αγκαλιά δεν μπορούσε να κατευνάσει την ανία και την απελπισία μου, για
τις άδικα χαμένες ώρες της ημέρας μου που θα με οδηγούσαν σιγά-σιγά με τα σερνάμενα
βήματά τους στην κατάσταση της σύνταξης και μετά σ’ ένα θάνατο λυτρωτικό, ο οποίος θα
με έσωζε από τη χρόνια ασθένεια της αδιαφορίας.
Στα τρία χρόνια, άμαθη από την κρεατομηχανή του Δημοσίου, αναθάρρησα γιατί,
ανέλπιστα, μια αίτηση μετάθεσής μου για μία πολλά υποσχόμενη θέση σε ένα παρακλάδι
της Κεντρικής Διεύθυνσης, έγινε δεκτή. Στη συνέχεια βέβαια, διαπίστωσα ότι η επιλογή
μου από τα μεγάλα κεφάλια της Διοίκησης ήταν εντελώς συμπωματική και ελαφρώς
αρνητική –κάτι σαν την ψήφο διαμαρτυρίας που ρίχνουν οι απογοητευμένοι από το δικό
τους κόμμα στο αντίπαλο-, προκειμένου να αποτραπεί η μετακίνηση άλλου υπαλλήλου, ο
οποίος, όντας εξάδελφος ανώτατου στελέχους της πολύπαθης ΔΕΚΟ, θα γινόταν πιθανόν
το άγρυπνο μάτι της διοίκησης στην μερικώς ανεξάρτητη και αυτοκέφαλη Υποδιεύθυνση.
Από τον διαπλεκόμενο εξάδελφο προτιμήθηκα εγώ ως ανένταχτη και πιθανόν ευκολότερα
χειραγωγήσιμη.
Έπρεπε να καταλάβω τη συνέχεια, όταν από την πρώτη κιόλας συνέντευξη, βάλαμε
εγώ το φυτίλι και κείνος τον αναπτήρα πάνω στο γραφείο του. Φυσικά, λόγω θέσης,
εκείνος θα πυροδοτούσε την έκρηξη κι εγώ θα γινόμουν το παρανάλωμα. Καμία άλλη
βερσιόν της ιστορίας δεν προβλεπόταν και δεν επιτρεπόταν από τον εσωτερικό
κανονισμό.
Υπό άλλες συνθήκες, θα αισθανόμουν ανεπαρκής για να ξεκινήσω να γράφω το
πρωτόλειό μου, βάζοντάς τα με το τέρας της γραφειοκρατίας που ακόμη κι όταν τρέφεται
με ανυπόκριτο ενθουσιασμό και φρέσκες ιδέες, τις χωνεύει μεγαλειωδώς στο στομάχι του
και τις μετατρέπει στη δική του πηχτή πούλπα. Όμως η παρούσα κατάσταση ήταν εντελώς
ιδιαίτερη: σ’ ένα μεγάλο βαθμό αντλούσε από την παμπάλαια εθιμική παράδοση των
10_
ΠΕΝΤΕ ΖΩΕΣ ΚΙ ΕΝΑ ΜΥΘΙΣΤΟΡΗΜΑ

αγκυλώσεων του Δημοσίου, είχε όμως μπολιαστεί με την αμφιλεγόμενη προσωπικότητα
ενός πραγματικού μάστορα, του πιο έξοχου εκπροσώπου αυτού του είδους, με το οποίο
είχα συναντηθεί ήδη δύο φορές στη ζωή μου και αφελώς πίστευα ότι ήξερα.
11_
ΔΩΡΑ ΚΑΣΚΑΛΗ

Μαθητεία
ΠΩΣ ΣΑΣ ΕΞΟΜΟΛΟΓΗΘΗΚΑ ΚΑΙ ΣΤΗΝ «ΑΡΧΗ», η πορεία της επαγγελματικής μου ζωής με
οδήγησε με τρόπο επιτακτικό και αναπόδραστο στην ψυχική ενδοσκόπηση και
αυτοΐαση, μέσω της γραφής. Ωστόσο, μέχρι να φτάσω ως εδώ, για να μπορείτε να
διαβάζετε εσείς, αγαπητέ υποψήφιε εκδότη, αυτές τις τυπωμένες αράδες, έκανα ένα
μεγάλο προσωπικό αγώνα και μια ακόμη μεγαλύτερη υπέρβαση· κατάφερα να ξεπεράσω
τις αναστολές μου και να ελευθερώσω από τα συρτάρια μου το πρωτόλειό μου για να βγει
στο σκληρό εκδοτικό φως.
Ο
Σας μπάζω τώρα στο ερασιτεχνικό εργαστήρι μου, γιατί είναι ο μόνος τρόπος να
απολογηθώ για τα ελλείμματά μου, προσβλέποντας στην ανοχή σας και στο τεκμήριο της
αθωότητας του πρωτοεμφανιζόμενου. Αντιλαμβάνομαι ότι προσπάθησα επιμόνως να
βάλω σε μια τάξη το χαοτικό κόσμο της σκέψης μου, ώστε να υπάρχει έστω κι ένας
υποτυπώδης ειρμός και να μην χάνεται ο ανυποψίαστος αναγνώστης στις σπείρες των
σχοινοτενών παραγράφων, να μην καταβαραθρώνεται στα διάκενα και να μην κλείνει το
βιβλίο στην πρώτη σωτήρια τελεία. Ενδόμυχα γνώριζα ότι αν σκόπευα να αποτυπώσω σε
στιγμές των δώδεκα τις αξέχαστες στιγμές που έζησα στο Υπόγειο Νο1 -παράρτημα του
υπέργειου και πολυτελούς Γραφείου Νο10 με τα καρυδένια έπιπλα και τη θέα στο
πανόραμα της πόλης-, έπρεπε να βρω έναν τρόπο κατανοητό και εξαιρετικά ερεθιστικό
για να τα καταγράψω όλα αυτά. Και φυσικά, σκόπευα στη δική μου αφήγηση το τέλος να
είναι αίσιο και υποδόρια διδακτικό. Το κείμενό μου τελικά έκανε του κεφαλιού του: από
αλλού ξεκίνησε κι αλλού με πήγε. Δεν γνωρίζω την ποιότητα του τελικού αποτελέσματος,
αλλά ευελπιστώ να με κρίνετε επιεικώς.
Παραδέχομαι ότι έθεσα πολύ υψηλούς προγραμματικούς στόχους, μη γνωρίζοντας ότι
οι σωτήριες λύσεις και το ευτυχές τέλος ανήκουν στα χωράφια της παραλογοτεχνίας, την
οποία έως τότε κατανάλωνα αντί υπνωτικών κι ενίοτε χρησιμοποιούσα ως αντήλιο στις
ερημικές παραλίες νησιών της άγονης γραμμής. Εξάλλου, οι επίδοξοι συγγραφείς στην
12_
ΠΕΝΤΕ ΖΩΕΣ ΚΙ ΕΝΑ ΜΥΘΙΣΤΟΡΗΜΑ

Ελλάδα υπήρξαν τις τελευταίες δεκαετίες –ειδικά, μετά τα χρόνια της σοσιαλίζουσας
«Αλλαγής», όταν όλοι θέλησαν να γίνουν Σεφέρηδες και Καζαντζάκηδες- περισσότεροι
από τους εν δυνάμει αναγνώστες τους, οπότε ο ανταγωνισμός, για να ξεχωρίσει κανείς
στις προθήκες και να του γίνουν ένα δύο αξιοπρεπή αφιερώματα σε περιοδικά με κάποιο
κύρος, ήταν λυσσαλέος. Μπαίνοντας σιγά-σιγά στο χορό, κατάλαβα ότι αφενός μεν
όφειλα να κάνω συγκεκριμένα βήματα που δεν χωρούσαν και πολύ αυτοσχεδιασμό και
αφετέρου έπρεπε να τα μάθω από την αρχή, αν ήθελα να συναντήσει κάποια στιγμή το
χειρόγραφό μου τους λίγους, έστω, αναγνώστες του.
Αγαπητέ υποψήφιε εκδότη μου, σας τα γράφω όλα αυτά εν είδει curriculum vitae,
σαφώς προσωποποιημένου και λίαν συναισθηματικού, αντί να επιλέξω να σας στείλω
τρεις τυποποιημένες αράδες που θα περιλάμβαναν μια ξερή περίληψη για το που
γεννήθηκα, πώς βιοπορίζομαι και αν έχω κανένα συγγενή ή φίλο επιφανή. Μοιράζομαι
μαζί σας ακόμη και τα ταπεινότερα ένστικτά μου, ελπίζοντας να καταλάβετε ότι ο αγώνας
μου δεν αφορά στην υστεροφημία του ταπεινού μου σαρκίου, αλλά στην τιτάνια
προσπάθειά μου να θέσω την προσωπική μου αφήγηση επί της εθνικής λογοτεχνικής
σκηνής.
Ο αγώνας μου, που ξεκίνησε μια μέρα του Οκτώβρη στο αποπνικτικό από την υγρασία
και τις μυρωδιές της παρακείμενης τουαλέτας Υπόγειο Νο1, συνεχίζεται λαγαρός μπροστά
στα μάτια σας. Σας εξομολογούμαι ευθαρσώς ότι δεν έφτασα στο σημείο εκείνο της
τελειότητας που θα μου επέτρεπε να αποθέσω πάνω στα βαριά σας γραφεία το magnum
opus μου. Ωστόσο, μετά από ατέλειωτες ώρες πάνω σε κόλλες αναφοράς, τις οποίες
φρόντιζα πάντα να κρύβω κάτω από έγγραφα που σπάνια έτσι κι αλλιώς μετοικούσαν
στον Κάτω Κόσμο, έφτασα στη μεγάλη μου ανακάλυψη: η μαθητεία απαιτεί κοπιώδεις
διαδρομές σε ποικίλα, συχνά αδιάβατα μονοπάτια, μέχρι να συναντηθεί το άγουρο ύφος
μου με την αναγνωστική απαίτηση και την εκδοτική επικύρωση.
Σας δηλώνω, αγαπητέ μου υποψήφιε εκδότη, ότι έκανα το πρώτο και σημαντικό βήμα:
άλλαξα τη ζωή μου κι έβαλα τη γραφή αφέντρα στο σπίτι και προϊσταμένη στο γραφείο.
Προσέφερα τις μέρες της πληρωμένης αεργίας μου και τις νύχτες του μοναχικού μου
κρεβατιού σε ατελείωτα έγγραφα του Word, ώσπου να υποτάξω την αλήτικη φύση της
γλώσσας μου. Σκάρωσα ιστορίες που πάντα έφταναν στο τέλος να θυμίζουν όλο και
κάποιον μπεστσελερίστα. Μάλωσα με την προδότρα μνήμη μου, αυτή την κάκιστη
13_
ΔΩΡΑ ΚΑΣΚΑΛΗ

αντιγραφέα και πήρα την απόφαση να μάθω να εκφράζομαι από την αρχή, σα να ήμουν
πρώτη μέρα στο σχολείο. Και τώρα, πλέον, είμαι σε θέση να το ομολογήσω και σε σας και
στον εαυτό μου: πριν το τελευταίο σκαλί οφείλω να συρθώ, να γείρω, να
κουτρουβαλιαστώ, να γονατίσω και να ξανασηκωθώ πάνω σε καθένα από τα
προηγούμενα, αρχίζοντας από τον πάτο.
Αυτό που κρατάτε στα χέρια σας - κι έχω την ελπίδα ότι θα κάνει συντροφιά στο
νυχτερινό ποτήρι του νερού πάνω στο κομοδίνο σας και όχι στο ντιζαϊνάτο καλάθι
αχρήστων του γραφείου της γραμματέως σας- είναι ένας διάλογος που ανοίγω μαζί σας.
Με σας που γνωρίζετε το Ωραίο, το Υψηλό, αλλά και το προτιμητέο πυροτέχνημα που θα
αστράψει στον περίφημο αναγνωστικό ορίζοντα της προσδοκίας του πλήθους. Ζητώ από
σας μια ευκαιρία, παραχωρώντας σας την πλήρη εξουσία να μου υποδείξετε τον ορθό
δρόμο και να μου χαρτογραφήσετε το συγγραφικό μου σύμπαν.
Δείτε το έργο μου σαν ένα πείραμα που ίσως ν’ αναδείξει στο μέλλον –με ευεργετικές
συνέπειες και για τους δικούς σας ισολογισμούς και για τον δικό μου αγαθό σκοπό- μια
δυνατή πένα, ένα συγγραφέα που θα έχει προκύψει συνεργατικά: από σας, τον έμπειρο
και αδέκαστο ιδανικό αναγνώστη κι από μένα, την άσημη ορνιθοσκαλίστρια.
14_
ΠΕΝΤΕ ΖΩΕΣ ΚΙ ΕΝΑ ΜΥΘΙΣΤΟΡΗΜΑ

Πρώτη ζωή
ΙΑ ΝΑ ΞΕΚΙΝΗΣΕΙ ΝΑ ΓΡΑΨΕΙ ΜΥΘΙΣΤΟΡΗΜΑ ΕΝΑΣ ΑΒΓΑΛΤΟΣ ΚΙ ΑΝΕΚΔΟΤΟΣ ΣΥΓΓΡΑΦΕΑΣ, πιστεύω ότι
καλό θα ήταν ν’ αρχίσει με κάτι όχι ιδιαίτερα φιλόδοξο ως προς την πλοκή. Αυτό το
υιοθέτησα ως αρχή και νομίζω ότι έπραξα άριστα, γιατί δεν θα ήθελα με τους τωρινούς
πειραματισμούς μου να κάψω μελλοντικές και σαφώς πιο αβανταδόρικες αφηγήσεις.
Γ
Επέλεξα, λοιπόν, για ηρωίδα μια γυναίκα που δουλεύει υπάλληλος σε μια Υπηρεσία,
κάτι δηλαδή κοντά στα καθημερινά τα δικά μου, ώστε να απαιτείται η λιγότερη δυνατή
έρευνα και να αποφύγω πραγματολογικούς σκοπέλους που θα τίναζαν το ρεαλισμό του
κειμένου μου στον αέρα.
Βέβαια, η αξία ενός κειμένου δεν είναι μόνο η ιστορία του. Μεγάλο ρόλο παίζει και
αυτό το σύνθετο πράγμα που οι ειδικοί αποκαλούνε ύφος. Μάλιστα έχω διαβάσει και
βιβλία που γράφτηκαν με πρόσχημα την πλοκή για να υμνήσουν τους εκφραστικούς
τρόπους του συγγραφέα τους. Πλοκή ή ύφος; Ή και τα δύο; Κι αν αλλάξει το ένα δεν
αλλάζει το άλλο; Αγαπητέ μου υποψήφιε εκδότη, από τις πρώτες αράδες τα διλήμματα με
επισκέφτηκαν κι οφείλω να σας τα κοινοποιήσω για να μου δώσετε τα Φώτα σας.
Σκέφτηκα, επίσης, ότι ο πειραματισμός του βιβλίου μου έπρεπε να επεκταθεί και στα
διάφορα είδη, στα οποία κατατάσσονται grosso modo τα μυθιστορήματα της εποχής μας.
Η αστυνομική λογοτεχνία έχει τους δικούς της τρόπους, η γυναικεία το ίδιο κ.ό.κ. και
καθεμία έχει το κοινό της, λίγο-πολύ μυημένο, που ψάχνει να βρει στα σωθικά τού κάθε
βιβλίου τα σημάδια της αναγνώρισης. Αν έπαιρνα, λοιπόν, έναν άξιο εκπρόσωπο του
κάθε είδους και ξεπατίκωνα τα βασικά συστατικά της συνταγής της επιτυχίας του, δεν θα
είχα έναν αξιόπιστο σηματωρό στο μαινόμενο πέλαγος της δημιουργίας; Πιστεύω ότι κάτι
τέτοιο θα ήταν μεν βολικό, αλλά τελικά θα με πρόδιδε η φκιασιδωμένη έκφραση που δεν
θα μπορούσε να κρύψει την ασχήμια της με τ’ ακριβά καλλυντικά.
15_
ΔΩΡΑ ΚΑΣΚΑΛΗ

Νομίζω ότι πρέπει να σταματήσω εδώ τα περί ποιητικής –και εν πολλοίς
αυτοαναφορικά– ζητήματα και να συνεχίσω με την ηρωίδα μου, αν θέλω να κρατήσω με
νύχια και με δόντια την προσοχή σας.
Στην πρώτη εκδοχή της ιστορίας μου, την οποία θέτω ταπεινά στην κρίση σας,
προσπάθησα να ακολουθήσω τους τρόπους της περίφημης γυναικείας γραφής:
Θα ζούσε μια ακόμη μέρα, από τις πολλές, τις πανομοιότυπες. Ταριχευμένη για
επτάμιση ώρες ακριβώς στο Υπόγειο Νο1, περιτριγυρισμένη από πλήθος μεταλλικών
ραφιών που φιλοξενούσαν δεκάδες φακέλους. Δουλειά της ήταν να παρακολουθεί την
κίνηση των φακέλων προς τον επάνω όροφο, κρατώντας ένα πρόχειρο πρωτόκολλο για το
ποιος πήρε τι.
Παλιότερα δεν υπήρχε γραφείο σε τούτο το σκοτεινό ημιυπόγειο. Οι φάκελοι δεν
χρειάζονταν το άγρυπνο μάτι της για να συνεχίσουν να σγουραίνουν από την υγρασία
ούτε φυσικά και τα ποντίκια που αμέριμνα έκοβαν βόλτες στο σκοτάδι, όταν η
Υποδιεύθυνση έκλεινε τις πύλες της για κοινό και υπαλλήλους. Η θέση εφευρέθηκε από το
Αφεντικό που όψιμα ανακάλυψε ότι υπήρχε χώρος στον Κάτω Κόσμο για όλους τους
ταραξίες του βασιλείου του. Το Υπόγειο Νο1, χάρη στην εξυπνάδα του και τη μελέτη
μεθόδων από την αλησμόνητη Επταετία, άρχισε να λειτουργεί ως τιμωρητήριο –ειδικά
όταν εμπλούτισε το χώρο μ’ ένα μικρότερο γραφείο κι εγκατέστησε εκεί έναν
αντιφρονούντα υπάλληλο που το βασικό του αντικείμενο ήταν να παρακολουθεί τους
άλλους υπαλλήλους που έψαχναν τους φακέλους- και σύντομα κόπασαν κάποιες
χαμηλόφωνες αντιδράσεις τόσο για τη διοίκηση που ασκούσε όσο και για τη διαχείριση
των κρατικών κονδυλίων.
Για κακή της τύχη, αυτή έγινε ο πρώτος ένοικος του Υπογείου Νο1. Δεν είχε καταλάβει
για ποιον ακριβώς λόγο προτιμήθηκε εκείνη παρά το μεταπτυχιακό και τις δυο ξένες
γλώσσες της, ενώ στις θέσεις-βιτρίνα της Διοίκησης επιλέχθηκαν υπάλληλοι με εμφανώς
λιγότερα τυπικά προσόντα. Ωστόσο, αποφάσισε να το υποστεί αδιαμαρτύρητα, εφόσον ο
άλλος δρόμος ήταν αυτός της παραίτησης και σίγουρα το στεγαστικό δάνειο για το σπίτι
και το καταναλωτικό για το αυτοκίνητο δεν της άφηναν και πολλά περιθώρια να μείνει
χωρίς μηνιάτικο πάνω από μερικές μέρες.
16_
ΠΕΝΤΕ ΖΩΕΣ ΚΙ ΕΝΑ ΜΥΘΙΣΤΟΡΗΜΑ

Παρά τις προσπάθειές της να διεκπεραιώσει άψογα κάποιες δουλειές που της
ανατέθηκαν, η θέση της φαινόταν να χειροτερεύει διαρκώς, οι δε συνάδελφοί της άρχισαν
να την βλέπουν συγκαταβατικά κι ενίοτε εχθρικά, γιατί αυτή είχε την πολυτέλεια να
κάθεται το μεγαλύτερο μέρος του ωραρίου της, ενώ εκείνοι δεν έπαιρναν ανάσα από το
φόρτο. Όταν βέβαια προστέθηκε το μικρότερο γραφείο και τοποθετήθηκε ο σύνοικός της,
έπαψαν να κάνουν οποιοδήποτε σχόλιο, έκοψαν τα βλέμματα και κατέβαιναν βιαστικά,
κοιτάζοντας τις μύτες των παπουτσιών τους και τα έντρομα ποντίκια που έπαιρναν τις
γωνίες μόλις τους έβλεπαν.
Στα τριάντα πέντε της ένιωθε αποτυχημένη σύμφωνα με τους στόχους που είχε θέσει
κάποτε, όταν ήταν αριστούχος φοιτήτρια και φάνταζε τότε ως μια μελλοντική
ακαδημαϊκός. Από την άλλη, για τους συγγενείς και τους γνωστούς ήταν μετρίως
πετυχημένη, αφού κατάφερε και εξασφάλισε σε συνθήκες φοβερής ανεργίας και
οικονομικής ανασφάλειας μια σταθερή δουλειά. Μετρίως βέβαια, γιατί παρέμενε ακόμη
μόνη. Αν μάλιστα λάμβαναν υπόψη τους όλοι οι τιμητές της και την τρανταχτή διάλυση
της σχέσης της με έναν πολύφερνο γαμπρό, τότε μάλλον θα έπρεπε να την θεωρήσουν
αποτυχημένη στα προσωπικά της.
Η τωρινή της κατάσταση, χωρίς να το καταλάβει, είχε αρχίσει να την αποξενώνει από
τον εαυτό της. Η άνωθεν απαξίωση έφτασε να γίνει δεύτερη φύση της και η παραίτηση
από κάθε σχέδιο που ενδεχομένως θα βελτίωνε τη θέση της, διάβρωνε τη βούλησή της. Το
χειρότερο ήταν ότι αυτή που κάποτε λογιζόταν και για όμορφη, έπαψε να ασχολείται με
τον εαυτό της, ντυνόταν με τα πιο παλιομοδίτικα ρούχα της και ξεχνούσε άβαφα τα
μαλλιά της για μήνες.
Πολλές φορές τής είχε περάσει από το μυαλό ότι στη δουλειά της ζούσε την ίδια
καταπίεση που υφίστατο κάποτε και στη σχέση της με τον Ορέστη. Αυτό το χαλασμένο
τσιπάκι στο εγκέφαλό της που την κράτησε σε μια σχέση διαρκούς ελέγχου και ανελέητης
αβεβαιότητας για το τι θα έλεγε, πώς θα ντυνόταν και πόσο θα έτρωγε για να μη χαλάσει
τη γραμμή της συλφίδας που της είχε επιβληθεί, φαίνεται ότι συνέχιζε τη δράση του ακόμη
και τώρα. Αντί να αντιδράσει, κατέβαζε το κεφάλι και απολογούνταν διαρκώς, ζητώντας
μάταια την επιβεβαίωση από το Αφεντικό. Αυτό που δεν έλεγε να καταλάβει ήταν ότι δεν
μπορούσε να γίνει αποδεκτή με τους δικούς της όρους –καλή, γρήγορη και ποιοτική
δουλειά-, αλλά με τους όρους εκείνου που απαιτούσε άλλες εκδουλεύσεις: στραβά μάτια,
17_
ΔΩΡΑ ΚΑΣΚΑΛΗ

στρεβλό λογισμό, χειροκρότημα και υποκλίσεις σε κάθε πρωτότυπα κλεμμένη ιδέα του,
χαφιεδισμό και αλληλοκαρφώματα.
Το περίεργο ήταν ότι για χρόνια την θεωρούσαν δυναμική, άνθρωπο δυνατό και
εξαιρετικά δραστήριο. Αν όλοι οι παλιοί θαυμαστές της μάθαιναν για την κατάντια της
στο Υπόγειο Νο1, μάλλον θα αναθεωρούσαν το περιεχόμενο της λέξης «δυναμισμός».
Αυτό, όμως, που δεν συγχωρούσε στον εαυτό της, ήταν ότι η ιστορία με τον Ορέστη
συνέχιζε να την πονάει, με ένα τρόπο που δεν είχε ξεκαθαρίσει μέσα της. Ίσως να έφταιγε
που από τότε που χώρισαν –μάλλον που την χώρισε, επικαλούμενος αδυναμία να
παντρευτεί και κατηγορώντας την πως με την άψογη συμπεριφορά της ένιωθε ότι τον
κρατούσε «σαν ψάρι στο αγκίστρι»-, δεν είχε βρει έναν άνθρωπο που να την ικανοποιεί σε
ένα μίνιμουμ ευαισθησίας, δεξιοτήτων και σεξουαλικών επιδόσεων.
Τον καθημερινό απολογισμό της αποτυχίας της διέκοψε η παρουσία του συναδέλφου
που υπό άλλες συνθήκες θα ήθελε με κάθε τρόπο στο κρεβάτι της, παρά τις όποιες
αναστολές της για τη βέρα του και το νεογέννητο αγόρι του. Την πλησίασε και στάθηκε
λίγο πιο κοντά απ’ όσο επιτρεπόταν, στο όριο σχεδόν του να εισβάλει στο ζωτικό της
χώρο. Ίσως να είχε καταλάβει κάτι από την έκφρασή της, πάντως ήταν σχεδόν σίγουρη ότι
έπαιζε μαζί της, με την επιθυμία της, αφήνοντας το διακριτικό του άρωμα στο χώρο της,
αγγίζοντας τον ώμο της περίπου φιλικά και αφιερώνοντάς της περισσότερο χρόνο από
κάθε άλλο υπάλληλο.
Μόλις πρωτοκόλλησε το φάκελό του, δεν υπήρχε πλέον άλλη δικαιολογία για να
παραμείνει και να αναπνέει το στεκάμενο αέρα του Υπογείου Νο1. Εξάλλου, οι άνθρωποι
του Αφεντικού θα σημείωναν το χρόνο της παραμονής του στον Κάτω Κόσμο και θα
διαπίστωναν ότι ξεπερνούσε το λογικό πεντάλεπτο.
Φεύγοντας τής χαμογέλασε και της ψιθύρισε «Τα λέμε, Περσεφόνη». Ήταν το δικό τους
ανέκδοτο, το μόνο πράγμα που την έκανε να νιώθει γυναίκα σε τούτο το άχαρο υπόγειο,
μ’ εκείνη πιο άχαρη μέσα στην ριχτή μπλούζα και την πλισέ φούστα της.
Μπήκε βιαστικά στην τουαλέτα που ήδη χάριζε τη βοθρώδη ανασαιμιά της στο χώρο
και κοίταξε το είδωλό της πάνω στο λεκιασμένο καθρέφτη. Λες και είχε να δει τον εαυτό
της χρόνια. Τρόμαξε και πισωπάτησε. Ξαφνικά ένιωσε βαθιά μέσα της το πέρασμα του
καιρού, την αδιαφορία, την αφάνεια, σα να τα αντίκρισε όλα συμπυκνωμένα σε κείνο το
18_
ΠΕΝΤΕ ΖΩΕΣ ΚΙ ΕΝΑ ΜΥΘΙΣΤΟΡΗΜΑ

πρόσωπο με τα κουρασμένα μάτια, τα ατίθασα φρύδια και τις άσπρες ρίζες στα άλουστα
μαλλιά της.
Πού να πήγε άραγε η ομορφιά της; Αν την έβλεπε τώρα ο Ορέστης, θα ένιωθε
δικαιωμένος που την πίεζε κάποτε να κάνει δίαιτα και να προσέχει τη διατροφή της, που
την έβαζε να φοράει ψηλοτάκουνα για να φαίνεται πιο λεπτή η γάμπα της και την
πήγαινε να ψωνίσουν σε μαγαζιά με σπορ ακριβά ρούχα. Θα κάγχαζε με την κατάντια
της, την απουσία οποιουδήποτε γούστου και στυλ.
Φυσικά, ήταν βολικό για τον ίδιο να ξεχνάει, ότι χάρη σ’ αυτήν ταξίδεψε σε όλη την
Ελλάδα, πήγε στις πιο ενδιαφέρουσες θεατρικές παραστάσεις και πλούτισε τη βιβλιοθήκη
του με σημαντικούς συγχρόνους συγγραφείς. Το ότι στην πραγματικότητα, αυτή ήταν που
του έφτιαξε έναν κόσμο, μια συναρπαστική ζωή και κείνος απλώς πήγε και
στρογγυλοκάθισε, αυτό δεν θα του περνούσε ποτέ από το μυαλό. Σαν τώρα θυμάται που
την έπαιρνε από το νοσοκομείο για να τη ρωτήσει το όνομα ενός πανάκριβου
παραδοσιακού ξενώνα, στον οποίον είχαν πάει πριν μερικά χρόνια, μόνο και μόνο για να
κάνει φιγούρα στις νοσοκόμες και στις ειδικευόμενες. Και πόσες άλλες φορές δεν της
τηλεφωνούσε για να του θυμίσει τόσα πράγματα που τα κατάπινε αμάσητα, που εκείνη
του τα πρόσφερε κι αυτός απλώς τα κατανάλωνε. Όλα για το θεαθήναι.
Αυτή θα ήταν μια ακόμη μέρα, αν δεν αντίκριζε το βλέμμα της στον καθρέφτη.
Ξαφνικά ένιωσε σα να ξύπνησε από όνειρο, από κάποιον εφιάλτη, μάλλον, που δούλευε
μέσα στο μυαλό της νυχθημερόν.
«Ποτέ πια», φώναξε σχεδόν στο έκπληκτο είδωλό της, και τράβηξε για το Υπόγειο Νο1.
Μόνο που σήμερα, αντί να καθίσει στο γραφείο της, αντί να ρίξει κλεφτές ματιές στο
σύνοικό της και να επικοινωνήσουν με χαρτάκια, λαθραία, για να μην τους πάρουν
χαμπάρι οι του Πάνω Κόσμου, αυτή, η ξεχασμένη Περσεφόνη, πήγε στη σφαλιστή έξοδο
κινδύνου, την άνοιξε κι ανέβηκε μέχρι πάνω στην μπάρα του παλιού γκαράζ. Κι όχι μόνο
έφτασε στην κορυφή της, αλλά προχώρησε παραπέρα, στον υπαίθριο χώρο μπροστά που
ήταν σπαρμένος από μεταλλικά κουτιά μπύρας και πολυκαιρισμένα προφυλακτικά των
παράνομων, πλην όμως ρομαντικών εραστών που έβρισκαν καταφύγιο τις νύχτες στο
διπλανό, εχέμυθο αλσύλλιο.
Δεν την ενδιέφερε που το Αφεντικό θα την έβλεπε από τις τζαμαρίες του γραφείου του
να ρεμβάζει κοιτάζοντας το μολυβί ποτάμι του αυτοκινητόδρομου. Αυτή την ώρα,
19_
ΔΩΡΑ ΚΑΣΚΑΛΗ

αναπνέοντας τις εξατμίσεις και ακούγοντας τα άναρχα κλάξον των μόνιμα αγχωμένων
κατοίκων αυτής της πόλης, μπόρεσε και είδε πιο πολύ μέσα της μια άγρια ομορφιά.
* * *
Οι επόμενες μέρες την βρήκαν σ’ έναν απροσδιόριστο πυρετό, χωρίς να έχει αλλάξει
ουσιαστικά κάτι από την καθημερινότητά της. Ο ατάραχος Κάτω Κόσμος την περίμενε
πάντα το ίδιο υγρός και νωθρός, το επιτιμητικό βλέμμα της Προϊσταμένης της αντί για
καλημέρα ήταν πάντα το ίδιο πανηγυρικά θρονιασμένο στο καρυδένιο γραφείο της, οι
μηχανορραφίες του Αφεντικού προκαλούσαν τη γνωστή αναστάτωση τόσο στους
αυλικούς όσο και στους ανήκοντες στην ενδιάμεση, λευκή ζώνη.
Όταν θα διαπίστωναν τις μυστικές διεργασίες, στις οποίες είχε πέσει με τα μούτρα, θα
ήταν πλέον αργά για κείνους. Θα αντίκριζαν μια κατάσταση μη αναστρέψιμη που κανένα
σχόλιο, καμία λοιδορία δεν θα μπορούσε να τη μεταβάλει.
Δεν ήταν τόσο η εξωτερική της εμφάνιση που θα άλλαζε ριζικά, όσο το μέσα της που
πάλευε να πάρει ξανά το πάνω χέρι κόντρα στη μνήμη, στα λάθη του παρελθόντος και τις
αιώνιες δικές της παραχωρήσεις. Έτσι κι αλλιώς ελάχιστοι της αφιέρωναν πάνω από ένα
δευτερόλεπτο, αμέσως μόλις χούφτωναν τους φακέλους τους κι έτρεχαν να πάρουν ανάσα
στον Πάνω Κόσμο, ή ίσως τα δεκαπέντε της καλημέρας ή τα τριάντα του «καλό μεσημέρι,
καλή ξεκούραση». Έτσι δεν θα πρόσεχαν ότι έκανε πλέον εξαντλητική δίαιτα ή ότι είχε
βάψει τα μαλλιά της. Ούτε θα ήξερε κανείς ότι είχε βάλει φέσι στην κάρτα της,
αγοράζοντας ρούχα που θα την κολάκευαν μόλις ανακτούσε τη λεπτή γραμμή της.
Ο πρώτος που είδε έκθαμβος τη διαφορά ήταν εκείνος. Έλειπε στην πρωτεύουσα για
κάνα δίμηνο προκειμένου να επιμορφωθεί στις νέες τεχνολογίες και μετά πήρε μια
αναρρωτική άδεια δύο εβδομάδων. Επιστρέφοντας, λοιπόν, μετά από καιρό και κάνοντας
την πρώτη βόλτα του για να δει την αμήχανη Περσεφόνη που πάλι θα ρουφούσε
αχόρταγα το άρωμά του –ένα καλό αστείο που μοιραζόταν με ένα δυο φίλους στο Γραφείο
Νο25-, βρήκε στο από δεύτερο χέρι γραφείο της μια χαμογελαστή νέα γυναίκα, βαμμένη
και χτενισμένη προσεκτικά, με εντυπωσιακά ρούχα και εντυπωσιακότερη αυτοπεποίθηση.
20_
ΠΕΝΤΕ ΖΩΕΣ ΚΙ ΕΝΑ ΜΥΘΙΣΤΟΡΗΜΑ

Ούτε Περσεφόνη ούτε χαμόγελα. Της είπε ένα διεκπεραιωτικό καλημέρα κι αμέσως
χάθηκε μέσα στις μεταλλικές βιβλιοθήκες, αδυνατώντας να συγκεντρωθεί και να βρει το
φάκελο που ήταν σχεδόν μπροστά στα μάτια του. Αν δεν ήταν ο σύνοικος να τον
βοηθήσει, θα είχε μείνει κανένα μισάωρο, προκαλώντας τη μήνιν του Αφεντικού.
Η αλήθεια είναι ότι περίμενε άλλη αντίδραση. Πίστευε ότι αυτό που ένιωθε ως
ανομολόγητη αμοιβαία έλξη θα άνθιζε πλέον, τώρα που η σάρκα της είχε δείξει ξανά τις
δυνατότητές της, αντάξιες με το γυμνασμένο του κορμί. Αλλά αυτός έκανε λες κι είχε
χολέρα. Μήτε την ξαναπλησίασε και για πρώτη φορά ανέβασε φάκελο χωρίς να πάρει
αριθμό πρωτοκόλλου.
Αναγκάστηκε να τρέξει ξοπίσω του, κινδυνεύοντας να τη δει το Αφεντικό που
δαιμονιζόταν και μόνο στη σκέψη ότι ανέβαινε στον σχεδόν απαγορευμένο γι’ αυτήν
όροφο κάθε πρωί, για να χτυπήσει την κάρτα της και να ετοιμάσει του σκοτωμού καφέ στο
κουζινάκι πρώτη απ’ όλους, ώστε να εκμηδενίσει το χρόνο της παραμονής της στον Πάνω
Κόσμο. Δεν ήθελε να του φωνάξει, από φόβο μήπως καταλάβουν οι αυλικοί την αβλεψία
του. Εξάλλου, εκείνος ανήκε στην ευμετάβλητη και σχετικά αβέβαιη λευκή ζώνη, απ’ όπου
ήταν πιο εύκολη η κατρακύλα στον Κάτω Κόσμο.
Μπήκε ασθμαίνουσα στο Γραφείο Νο25 και τους αντίκρισε όλους παγωμένους να την
γαζώνουν με το βλέμμα τους από το χτενισμένο της κεφάλι μέχρι τα πέλματά της. Άφησε
χαμογελώντας το χαρτάκι με τον αριθμό πρωτοκόλλου πάνω στο γραφείο του και βγήκε
το ίδιο γρήγορα.
Η παρουσία της στον πρώτο όροφο και μάλιστα στο μέσο της μέρας έγινε αμέσως
αντιληπτή από τα δύο περίπολα που είχε εγκαταστήσει το Αφεντικό στις άκρες του
μεγάλου διαδρόμου, στον οποίο έβγαζαν όλα τα γραφεία. Έτσι, ήταν αναπόφευκτο να
πέσει κυριολεκτικά πάνω του.
Αν και απέφευγε να τον κοιτάξει, να δει τις λεπτομέρειες του προσώπου του και κυρίως
την έκφρασή του, κάθε φορά που διασταυρωνόταν μαζί του στο διάδρομο, εν τούτοις αυτή
τη φορά δεν μπόρεσε να γλιτώσει τη γρουσουζιά. Το βλέμμα της έπεσε πάνω στα
ποντικίσια μάτια του που πάντα λοξοδρομούσαν από την ευθεία ανταπόδοση της ματιάς
της. Κι όχι μόνο έπεσε, αλλά κι έμεινε όσο το Αφεντικό την παρατηρούσε, σκάβοντας μέσα
στη μνήμη του να βρει κάτι ταιριαστό με την περίσταση, κάτι εξαιρετικά κυνικό και
συγχρόνως ικανό να μετριάσει την έκπληξή του για τη μεταμόρφωσή της.
21_
ΔΩΡΑ ΚΑΣΚΑΛΗ

Αλλά αυτή τη φορά, ο νέος εαυτός της αποφάσισε πρώτος κι αντί να περιμένει την
ετυμηγορία του κυρίαρχου του Πάνω Κόσμου, έκανε μεταβολή και του χάρισε ένα
μοναδικό πανόραμα της πλάτης της που στένευε σε μια λυγερή μέση και κατέληγε στα
καλλίγραμμα οπίσθιά της.
Επίσης, για πρώτη φορά πλησίασε το γραφείο του συνοίκου και του αφηγήθηκε
φωναχτά και ξεκαρδισμένη το συναπάντημα με τον «Οξαποδώ». Είχε έρθει η ώρα να
καταλάβει ο Κάτω Κόσμος ότι γιατρειά δεν υπήρχε και ότι η κατάστασή τους έπρεπε να
εκληφθεί ως οριστική, μέχρι τη στιγμή που θα άλλαζε, με την αντικατάσταση της
κομματικής φρουράς από κάποια επόμενη κυβέρνηση, το Αφεντικό με ένα άλλο. Εφόσον,
λοιπόν, προς το παρόν παρακάτω δεν μπορούσαν να πάνε, έπρεπε να απολαύσουν την
ηρεμία του Υπογείου Νο1 και να εκμεταλλευτούν την προσφερόμενη αργομισθία τους.
Από την επόμενη κιόλας μέρα, ο σύνοικος κουβάλησε ένα τρανζιστοράκι και δυο τρία
βιβλία που είχε αφήσει αδιάβαστα από το καλοκαίρι. Αυτή πάλι, μετά από χρόνια, πήρε
σβάρνα όλους τους παλιούς καθηγητές της και αποφάσισε να κάνει το διδακτορικό που
πάντα ονειρευόταν. Τώρα πλέον είχε όλο το χρόνο δικό της και μάλιστα με επιχορήγηση
του Αφεντικού. Όλα θα γίνονταν βέβαια διακριτικά, γιατί ο Μακιαβέλης –στην πιο
πετυχημένη ελληνική εκδοχή του- δεν το είχε σε τίποτα να τους διαπομπεύσει στους
συναδέλφους τους που την ίδια ώρα φορτώνονταν με ολοένα και περισσότερη δουλειά.
Μόνο την ιστορία με το συνάδελφό της δεν μπορούσε να χωνέψει. Δεν θα μπορούσε να
είναι μια Περσεφόνη του Υπογείου Νο1 χωρίς αυτόν. Κρίμα που είχε εξαφανιστεί κι
έστελνε μόνιμα για τους δικούς του φακέλους έναν από τους φίλους του. Δεν μπορούσε να
καταλάβει τι φοβόταν.
* * *
Κι ενώ ο Κάτω Κόσμος είχε πέσει με τα μούτρα στη μελέτη, το Αφεντικό ετοιμαζόταν
να επιβάλει και πάλι το κύρος του, μ’ ενέργειες ριζικές. Έκανε έγγραφο στη διεύθυνση
προσωπικού της μητρικής ΔΕΚΟ ότι του περίσσευαν δυο υπάλληλοι, αφήνοντας μάλιστα
αιχμές για την εργατικότητα και την αξιοπιστία τους, και ότι μεγαλόθυμα τους
22_
ΠΕΝΤΕ ΖΩΕΣ ΚΙ ΕΝΑ ΜΥΘΙΣΤΟΡΗΜΑ

παραχωρούσε στην Κεντρική Υπηρεσία, ώστε να μην επιβαρύνουν τη δική του με τους
μισθούς τους. Το νόημα φυσικά ήταν ότι ζητούσε από την Διοίκηση να του ξεβρομίσει το
τίμιο κτίριό του από τα μιάσματα του Κάτω Κόσμου.
Ο Μιχάλης του Γραφείου Νο25 με το πάντα διακριτικό του άρωμα ήταν αυτός που της
ανακοίνωσε τα κακά μαντάτα. Της ζήτησε να μην το κοινοποιήσει πουθενά και φυσικά να
μην κάνει φασαρία, γιατί το νέο που της μετέφερε ήταν προϊόν υποκλοπής. Μπορεί προς
ώρας να εξοργίστηκε με το Αφεντικό που απεργαζόταν το κακό τους, αλλά χάρηκε που
τον ξαναείδε στα λημέρια της.
Τον έβλεπε θαλερό μπροστά της κι ήθελε να πάρει το ψαλιδάκι που είχε ξεχασμένο
μέσα στη μολυβοθήκη και να κόψει το βαμβακερό του μπλουζάκι μέχρι να αποκαλυφθεί
το στέρεο στέρνο του και η άτριχη κοιλιά του. Ήθελε να τον ξαπλώσει εκείνη την ώρα
πάνω στο γραφείο της και να αγκαλιάσει με δυνατές χεριές τα οπίσθιά του. Δεν μπορούσε
να συγκεντρωθεί σε όσα της έλεγε, λες και δεν την αφορούσε που το Αφεντικό την
ξαπόστελνε στην Κεντρική Υπηρεσία στην άλλη άκρη της πόλης, όπου και θα τελείωσε τη
γελοία υπαλληλική της καριέρα. Εκείνη σκεφτόταν μόνο τη σάρκα του Μιχάλη και
μυρμήγκιαζε από ηδονή. Ας ήταν και το τελευταίο που θα της προσέφερε ο Κάτω Κόσμος
της.
Ευτυχώς ο Μιχάλης δεν κατάλαβε τίποτε. Μόνο φεύγοντας τη ρώτησε «Περσεφόνη,
αλήθεια πώς σε λένε;»
«Χριστίνα» του απάντησε και για πρώτη φορά το όνομά της απέκτησε ένα εντελώς
ιδιαίτερο νόημα.
Φυσικά η παρουσία του Μιχάλη της χαρίστηκε άπαξ. Είχε ήδη πέσει σύρμα σε
αυλικούς και λευκή ζώνη ότι άδειαζε το Υπόγειο Νο1 και ότι τα πολλά πάρε-δώσε με τους
ενοίκους του, θα οδηγούσαν αυτόματα τους επόμενους στα γραφεία ανάμεσα στις
μεταλλικές ντουλάπες που θα έχασκαν, τα καημένα, άδεια και θα επιζητούσαν την
ανθρώπινη παρουσία, τώρα που τη συνήθισαν.
Περίμενε ότι τα μαντάτα θα την διέλυαν. Αλλά αυτή η αλλαγή που ξεκινούσε να
συντελείται μέσα της είχε δημιουργήσει ικανά αναχώματα, ώστε η επίθεση της λύπης να
μην την αφήσει πλέον κλινήρη κι απαθή για μήνες και χρόνια. Εξάλλου είχε αποδεχτεί ότι
σε τούτη την κόντρα με το Αφεντικό αυτή θα ήταν εκ των πραγμάτων η χαμένη. Απλώς
23_
ΔΩΡΑ ΚΑΣΚΑΛΗ

ήθελε να πέσει με αξιοπρέπεια, χωρίς φωνασκίες και μελοδραματισμούς. Ή τουλάχιστον
έτσι πίστευε ως τότε.
Το κέρδος της ήταν κιόλας φανερό. Επέστρεψε με επιτυχία στις σπουδές της και ίσως
στο μέλλον να μπορούσε να διεκδικήσει μια θέση εκτός του ήδη ξεχειλωμένου δημοσίου
τομέα, ίσως κάπου που να αξιοποιούσε έστω και στο μίνιμουμ τις γνώσεις της. Ακόμη
περισσότερο, είχε ξαναβρεί τη χαμένη της θηλυκότητα κι ένιωθε ότι ξανάμπαινε στο
ερωτικό παιχνίδι, αφού είχε καθίσει στον πάγκο οικιοθελώς και για, ανεπίτρεπτα, πολλά
χρόνια.
Τις επόμενες εβδομάδες κι ενώ η μετακίνησή τους ήταν πλέον ημιεπίσημη, η Χριστίνα
ξεκίνησε τις ενέργειες προκειμένου να απαλλαγεί από τις υποχρεώσεις της στους δανειστές
της. Κατάφερε και πούλησε το αμάξι της, ξεπληρώνοντας το ένα δάνειο που της άρμεγε το
πορτοφόλι. Με το σπίτι ήταν πιο περίπλοκα τα πράγματα. Μπόρεσε κι έκανε ένα
διακανονισμό με την οικογένειά της, για να επιστρέψει μετά από χρόνια στο πατρικό της,
πούλησε την οικοσκευή της κι έδωσε σε μεσίτη προς ενοικίαση το μικρό, αλλά πολυτελές
διαμέρισμά της στα ανατολικά προάστια. Έτσι θα αποπληρωνόταν και το άλλο μαράζι
της, χωρίς να αγκομαχάει κάθε μήνα για να μαζέψει τη δόση. Για το τέλος άφησε κάτι
λίγες οικονομίες που είχε, με τις οποίες ξόφλησε ένα επιπόλαιο δάνειο που είχε πάρει από
το ταμείο του κραταιού και γενναιόδωρου συνδικαλιστικού οργάνου τους, που δούλευε
νυχθημερόν για το καλό των συναδέλφων.
Το χαρτί της μετακίνησής της είχε ήδη φτάσει στην Υποδιεύθυνση εκείνη την
κιαροσκούρα Πέμπτη, αλλά ήταν μια από τις μέρες που το Αφεντικό έλειπε στην
πρωτεύουσα, οπότε αναβλήθηκε για την επομένη η επίσημη επίδοσή του στους
ενδιαφερόμενους. Ο σύνοικος πρόλαβε κι έμαθε από έγκυρη πηγή ότι το Αφεντικό
σχεδίαζε μαζί με την επίδοση να βγάλει κι έναν πύρινο λόγο, προκειμένου να
διαπομπεύσει τα μιάσματα και να παραδειγματίσει όσους δεν του ήταν ταγμένοι με την
ψυχή τους. Τόση προετοιμασία δεν ήταν δυνατόν να πάει χαμένη και να φύγουν οι του
Κάτω Κόσμου χωρίς να κάνουν μια περαντζάδα της ντροπής από τον Πάνω Κόσμο που
τους είχε εξορίσει.
Την έπιασε μια ακατανόητη κακοκεφιά. Όχι γιατί θ’ αποχωριζόταν το γραφείο και
τους γκρίζους τοίχους του, που πάνω τους έφτιαχναν σχήματα με τις σκιές τους οι
μεταλλικές βιβλιοθήκες και οι ατίθασες κόλλες που ξέφευγαν από τους κακοδεμένους
24_
ΠΕΝΤΕ ΖΩΕΣ ΚΙ ΕΝΑ ΜΥΘΙΣΤΟΡΗΜΑ

φακέλους. Ούτε γιατί θα της έλειπε η πικρή μυρωδιά της πόλης που έμπαινε κομμάτια-
κομμάτια από το μισανοιγμένο παράθυρο. Ίσως απλώς να έφταιγε που ο σύνοικος
σκασμένος πρόλαβε κι έφυγε νωρίτερα, επικαλούμενος λόγους υγείας, κι έτσι έμεινε να
περάσει μόνη της τις τελευταίες ώρες σε έναν Κόσμο που θα συνέχιζε να υπάρχει χωρίς
αυτήν, αλλά που πάντοτε θα της θύμιζε την αποτυχία της –έστω κι αν η ίδια είχε ελάχιστο
μερίδιο ευθύνης.
Το κτίριο είχε σχεδόν αδειάσει, γι’ αυτό και της φάνηκε περίεργο που άκουσε βήματα
να κατεβαίνουν τη σκάλα. Στην είσοδο της πόρτας πρόβαλε το αμήχανο χαμόγελο του
Μιχάλη. Ένιωσε έκπληξη που δεν τα έχασε, που θεώρησε την παρουσία του εκείνη την ώρα
αυτονόητη. Του ζήτησε να πλησιάσει και του έδωσε το ηλεκτρικό συρραπτικό που είχε
αγοράσει με δικά της έξοδα.
«Δεν είναι της Υπηρεσίας. Δεν μπορώ να το πάρω», της είπε, σπρώχνοντας προς το
μέρος της το μηχάνημα που όλοι λιμπίζονταν στον Πάνω Κόσμο.
«Δεν μου στερείς κάτι. Ποιος ξέρει αν θα το χρειαστώ εκεί που θα είμαι. Αυτό το
μηχάνημα είναι κομμάτι της ζωής μου εδώ μέσα. Το αγόρασα ερχόμενη σε τούτο το κτίριο,
μαζί με κάποια δερμάτινα είδη γραφείου. Ήθελα να κάνω μια ωραία αρχή σε ένα ωραίο
και πολλά υποσχόμενο εργασιακό περιβάλλον. Θυμάσαι τότε που τ’ Αφεντικό μας είχε
μαζέψει όλους και παρουσίασε εμάς τους καινούργιους ως τη νέα υπόσχεση, το φρέσκο
αίμα που θα έφερνε την Άνοιξη στην παρακμάζουσα Υποδιεύθυνση; Που να ήξερα ότι μας
χρησιμοποιούσε όλους για να τρομάξει τους παλιούς, για να τους κάνει πιο δικούς του
από πριν. Σφάγια υπήρξαμε, μάλλον υπήρξα, και δεν το κατάλαβα». Μιλούσε στο Μιχάλη
πιο ανοιχτά από ποτέ και δεν την ενδιέφερε πια αν θα τον έφερνε σε δύσκολη θέση.
«Κοίταξε εκεί που θα πας να έχεις μια καλύτερη εξέλιξη. Ίσως είναι καλό να ρίξεις και
λίγο νερό στο κρασί σου, να κάνεις ότι δεν καταλαβαίνεις, ότι όλα των Μεγάλων είναι
καλώς καμωμένα. Είναι κακό πράγμα να έχεις άποψη, ειδικά όταν δουλεύεις με τα μεγάλα
ψάρια». Άρχισε να την εκνευρίζει που προσπαθούσε να τη νουθετήσει. Τον κοιτούσε
καταπρόσωπο και δεν έβλεπε πια τα ωραία του μάτια και τους βοστρύχους που
καλλιγραφούσαν στο φαρδύ μέτωπό του. Ακόμη κι η κολόνια του της φαινόταν σήμερα
κοινότοπη και λιγάκι ξεθυμασμένη.
«Νομίζω ότι το τελευταίο πράγμα που χρειάζομαι τώρα, είναι να κάνω απολογισμούς
για το τι έφταιξε και να σχεδιάζω τις μελλοντικές κινήσεις μου. Κράτησε σε παρακαλώ το
25_
ΔΩΡΑ ΚΑΣΚΑΛΗ

συρραπτικό. Δεν είναι δα κι ακριβό». Δεν ήθελε να συνεχίσει την κουβέντα. Έκανε ότι
συγκέντρωνε σε μια μαύρη σακούλα σκουπιδιών κάποια λίγα προσωπικά της είδη (ένα
χαρτοκόπτη με φιλντισένια λαβή, ένα ημερολόγιο και κάτι φανταιζί στυλό που της είχε
φέρει η αδερφή της από την Γαλλία) για να τον αναγκάσει ν’ αποχωρήσει.
«Κάτσε να σε βοηθήσω. Θα είναι ασήκωτα» της είπε πρόθυμα ο Μιχάλης για ν’
αντιστρέψει το βαρύ κλίμα ανάμεσά τους.
«Μπα. Πούπουλο είναι. Πήρα και τα δυο βιβλία του Κυριάκου που τα ξέχασε
φεύγοντας. Είμαι σίγουρη ότι με τις παράτες που ετοιμάζει το Αφεντικό αύριο, δεν θα έχει
μυαλό να τα θυμηθεί. Και φυσικά, δεν πρόκειται να επιστρέψει ποτέ πίσω για να τ’
αναζητήσει». Η σκέψη του σύνοικου άνοιξε μέσα της μια φωτεινή χαραγματιά.
«Το έμαθες, λοιπόν. Μάλλον το μάθατε. Έτσι εξηγείται η αιφνιδιαστική αρρώστια του
Κυριάκου. Γιατί, ρε γαμώτο, να γίνονται όλα αυτά; Τον συμπαθούσα τον Κυριάκο»,
κόμπιασε για μια στιγμή και μετά «Και σένα φυσικά. Τώρα θα μείνει ο Κάτω Κόσμος
χωρίς Περσεφόνη. Και χωρίς Κέρβερο». Ήθελε να φαιδρύνει την ατμόσφαιρα, να της
χαρακώσει το πρόσωπο μ’ ένα τελευταίο χαμόγελο.
«Μακάρι να ήταν ο Κέρβερος σαν τον Κυριάκο. Μόνο να εύχεστε εσείς που μένετε
πίσω να κρατηθούν αδειανά τα γραφεία μας. Αν και η όρεξη του Αφεντικού άνοιξε για τα
καλά, ειδικά τώρα που είδε ότι το πείραμά του πέτυχε. Άλλοι είχαν τη Γυάρο και τη
Μακρόνησο, εμείς, εσείς, μάλλον, θα έχετε το Υπόγειο Νο1». Του μίλησε ηθελημένα
δυσάρεστα για να τον κάνει να φύγει. Εκείνος όμως καθόταν και πάλι μέσα στο ζωτικό της
χώρο, αγγίζοντας σχεδόν με το μπράτσο του τον ώμο της.
Με το φευγιό του Μιχάλη έμεινε μόνη στο Υπόγειο Νο1, με μια σακούλα σκουπιδιών
πάνω στο γραφείο της, με το φως να φτωχαίνει μέσα στο ημιυπόγειο, με την ανάμνηση
ενός φιλιού που δεν ήξερε πώς να προσδιορίσει. Ένιωθε πάντως ότι ήρθε απρόσμενα, αλλά
αβίαστα και κράτησε τόσο όσο έπρεπε. Μετά χωρίστηκαν σιωπηλοί.
Αυτό που για καιρό σχεδίαζε στις φαντασιώσεις της, τώρα το αντιμετώπιζε με σχεδόν
κρύα καρδιά. Θα προτιμούσε να φιληθούν χωρίς λόγια, νουθεσίες ή φθηνές παρηγοριές.
Ήθελε να έρθει αθόρυβα, να την στριμώξει πάνω στον τοίχο που χωριζόταν ήδη σε
φωτεινά μπακλαβαδωτά από τη σκιά της βαριάς σιδεριάς της εισόδου του πάρκινγκ και
να κολλήσει τα χείλη του πάνω στα δικά της, χωρίς να την αφήσει να πάρει ανάσα.
Σκεφτόταν το χέρι της να ταξιδεύει στο στέρνο του και το δικό του να ξεκουμπώνει το
26_
ΠΕΝΤΕ ΖΩΕΣ ΚΙ ΕΝΑ ΜΥΘΙΣΤΟΡΗΜΑ

πουκάμισό της. Δεν συνέβη τίποτε απ’ όλα αυτά τα ερεθιστικά. Μόνο ένας γύρος της
γλώσσας του μέσα στο στυφό της στόμα, μόνο ένα απαλό φιλί στο μέτωπό της για αντίο.
Πατρικό, σαν τα φιλιά που έδινε στο παιδί του.
* * *
Δεν είχε προσχεδιάσει την έξοδο, την τελευταία πράξη της τραγωδίας που ζούσε τόσο
καιρό στην περίφημη Υποδιεύθυνση με το περιλάλητο Αφεντικό της. Γνώριζε ήδη ότι
υπήρχε μια άνωθεν σκηνοθεσία και ότι η ίδια καλούνταν να παίξει το βωβό πρόσωπο –
μαζί με τον πιο αψύ σύνοικο- μπροστά στον εξίσου βουβό και μαραγκιασμένο χορό των
αυλικών και της λευκής ζώνης. Δεν ήταν όμως σίγουρη, τουλάχιστον μέχρι τη στιγμή που
εγκατέλειπε το μεγαλόπρεπο κτίριο, αν θα ακολουθούσε υπάκουα τις σκηνοθετικές
οδηγίες. Δεν ήξερε τι αντίδραση θα της έβγαζε η ένταση της στιγμής. Μόνο λίγο πριν χαθεί
από τον ορίζοντά της η αλλοτινή ευκλεής Υποδιεύθυνση, μουρμούρισε στον εαυτό της:
«Απόψε αυτοσχεδιάζουμε».
Η συνέχεια της ημέρας αποδείχτηκε πιο ενδιαφέρουσα, ακόμη κι από το τόσο
ποθούμενο φιλί του Μιχάλη. Έτσι, λίγο πριν χαθεί ο ισήμερος ήλιος και εν μέσω τόσων
ριζικών αλλαγών, ξανασυνάντησε μετά από τέσσερα χρόνια τον Ορέστη. Ίσως έπρεπε να
υπάρξει ο Κάτω Κόσμος, ο αινιγματικός Μιχάλης, το δικό της βλέμμα, το μετέωρο φιλί
τους, για να φτάσει να τον ξαναδεί σε μια κατάσταση που δεν θα επέσυρε τον εξόφθαλμο
οίκτο του. Πάντως τον είδε την κατάλληλη στιγμή, όταν ετοιμαζόταν να κλείσει οριστικά
τον ισολογισμό των τριανταπέντε χρόνων της.
Δεν της φάνηκε περίεργο που τον βρήκε να σεργιανάει στα μέρη που σύχναζαν, όταν
ήταν ζευγάρι. Ο Ορέστης χαρακτηριζόταν ανέκαθεν από ένα φοβερό συντηρητισμό και
μια παροιμιώδη έλλειψη φαντασίας. Ήταν φυσικό, λοιπόν, στην πρώτη βόλτα του, μετά
από αρκετό καιρό που είχε να έρθει στην πόλη των φοιτητικών του χρόνων και της
ειδικότητας, να επισκεφθεί το σκιερό και ελαφρώς παγωμένο στενό της Προξένου
Κορομηλά και τον πιο σικ και βουερό δρόμο της Μητροπόλεως.
27_
ΔΩΡΑ ΚΑΣΚΑΛΗ

Τον είδε από μακριά ν’ ανηφορίζει την Καρόλου Ντηλ. Εκείνη στημένη στο φανάρι της
Μητροπόλεως, περίμενε το πράσινο των πεζών για να περάσει απέναντι. Προς μεγάλη της
έκπληξη, αυτός συνέχισε την πορεία του προς το μέρος της κι η Χριστίνα παρέμεινε
βιδωμένη στη θέση της, αλλά απολύτως ψύχραιμη.
Ποιός θα της έλεγε ότι μετά από τόσα χρόνια που ήθελε να τον ξαναδεί και να εξηγηθεί
εφ’ όλης της ύλης μαζί του, που ίσως επιθυμούσε απλώς να νιώσει την παρουσία του που
της έλειπε αφόρητα τα βράδια, θα ερχόταν η στιγμή που με το ζόρι θα έπινε μαζί του ένα
ποτό. Όσο περπατούσαν πλάι-πλάι μέχρι το αγαπημένο της Καφέ –το «Καρόλου Ντηλ»
ήταν παλιό τους στέκι, αλλά εκεί δούλευε πάντα ο φύλακας άγγελός της που ανά πάσα
στιγμή θα μπορούσε να επέμβει και να βάλει τον Ορέστη στη θέση του, όχι χωρίς έκδηλη
ικανοποίηση μιας και ποτέ του δεν τον συμπάθησε - η γλώσσα είχε κοκαλώσει στη φωλιά
της και το μυαλό είχε κολλήσει σε μια αλληλουχία μονολεκτικών απαντήσεων –ναι, όχι,
ίσως- στις πρώτες αναγνωριστικές ερωτήσεις εκείνου.
«Θυμάσαι; Πόσα βράδια δεν περάσαμε εδώ μέσα», σχολίασε μόλις καθίσανε στο
σχετικά απομονωμένο τραπεζάκι δίπλα στη βιτρίνα της τζαμαρίας.
«Δεν χρειάζεται να θυμάμαι. Ξεχνάς ότι αυτή είναι η πόλη μου. Φυσικά και ερχόμουν
και συνεχίζω να έρχομαι. Ήταν και είναι το στέκι μου, δουλεύει κι ο Χάρης εδώ, δεν
χρειάζομαι κάτι περισσότερο». Απόρησε με τον εαυτό της που του απάντησε τόσο
επιθετικά με το καλησπέρα σας.
«Δεν είπα ποτέ ότι είμαι πρωτευουσιάνος. Ξέρεις πολύ καλά ότι είμαι ένα χωριατάκι
που κατάφερε να πάρει ένα πτυχίο και παλεύει…»
«Παλεύει να γίνει πλούσιος, μια που ο πατέρας του δεν τα κατάφερε αρκετά καλά.
Υποθέτω ότι όλοι προγραμματιζόμαστε στη ζωή μας να κάνουμε κάτι κατά
προτεραιότητα. Η δική σου επιλογή ήταν και παραμένει το χρήμα. Οι ασθενείς, οι τσέπες
τους».
«Δεν είχες ποτέ σε εκτίμηση το σινάφι μας. Δεν μου κάνει εντύπωση που είσαι ακόμη
σκληρότερη. Δεν έγινα το τέρας που νομίζεις. Όχι επειδή χωρίσαμε…».
Άρχισε να την εκνευρίζει ο μαλακός τόνος της φωνής του, ο τόσο ανόητα
συγκαταβατικός: «Πού τα θυμάσαι όλα αυτά; Περσινά ξινά σταφύλια. Έτσι δεν μου είπες,
όταν μετά από ένα χρόνο αφότου χωρίσαμε, σου τηλεφώνησα στην άλλη άκρη της
Ελλάδας; Πώς με θυμήθηκες; με ρώτησες. Εξάλλου δεν είχε και ιδιαίτερη σημασία που
28_
ΠΕΝΤΕ ΖΩΕΣ ΚΙ ΕΝΑ ΜΥΘΙΣΤΟΡΗΜΑ

ζήσαμε πέντε χρόνια μαζί, στο ίδιο κρεβάτι. Που αγοράσαμε μαζί τους πίνακες, τα έπιπλα,
όλα μαζί, για να φτιάξουμε το «σπίτι μας», όπως εμφατικά έλεγες. Τελειώνουν οι
άνθρωποι και οι σχέσεις σαν τις μπαταρίες και αντικαθίστανται από καινούργια μοντέλα.
Σχεδόν οχτώ χρόνια νεότερή μου δεν ήταν η επόμενή σου; Χωρίς απαιτήσεις για γάμο και
τα ρέστα».
«Νόμιζα ότι τα ξεπέρασες όλα αυτά. Εντάξει, σε πλήγωσα τότε, αλλά από το να
παντρευόμασταν και να γινόμασταν δυστυχισμένοι σαν τον αδερφό μου, σαν τη μάνα
μου... Ήταν προτιμότερο για όλους μας που έγιναν έτσι τα πράγματα. Εξάλλου εσύ δεν
έκανες για νοικοκυρούλα. Είχες το μάστερ σου, τα διαβάσματά σου. Δεν θα γινόσουν ποτέ
η γυναίκα που εγώ ήθελα: νοικοκυρά, προσεχτική, μετρημένη, η σύζυγος που ονειρευόταν
η μάνα μου για μένα».
«Τελικά όσα χρόνια και να περάσουν, οι άνθρωποι δεν αλλάζουν μήτε τελεία στα
λογύδρια τους. Ορέστη, προσπάθησα να γίνω για σένα αυτό που πίστευα ότι ήθελες.
Πολεμούσα να είμαι ενδιαφέρουσα, με ιδέες για τις διακοπές μας, αδύνατη, μοντέρνα.
Τίποτε δεν ήταν αρκετό».
«Δεν σου ζήτησα εγώ να υποκριθείς αυτό που δεν ήσουν. Ούτε σου υποσχέθηκα ποτέ
κάτι».
«Εγώ έφταιξα που έμεινα μ’ έναν άνθρωπο τόσο απόντα ακόμη και στο φιλί του,
ακόμη και στον έρωτα που έκανε».
«Ίσως ήταν λάθος που σου ζήτησα να μιλήσουμε. Ακόμη δεν έχεις ξεπεράσει…»
«Τα έχω ξεπεράσει όλα» τον έκοψε υψώνοντας τη φωνή της. «Και σένα και τη σχέση
μας και την επαρχία που θα θαβόμουν αν σε ακολουθούσα. Θα ήταν μια πλήρης
αποτυχία. Έχεις δίκιο».
«Χαίρομαι που συμφωνούμε. Καλύτερα να βλέπουμε μόνο μπροστά. Αλήθεια,
δουλεύεις ακόμη σε κείνο το φροντιστήριο; Πάντοτε πίστευα ότι χαραμιζόσουν, γιατί δεν
είχες τα κότσια να κάνεις κάτι για ν’ αξιοποιήσεις τις γνώσεις και το ταλέντο σου».
«Όχι, διορίστηκα σε μια ΔΕΚΟ. Είμαι στο τιμ ενός ανώτατου στελέχους: κάνουμε
επιμορφωτικά ταξίδια στην Ελλάδα και τον κόσμο, διακινούμε έγγραφα υψίστης
σημασίας για τη χώρα, παρεμβαίνουμε δυναμικά στις πολιτικές εξελίξεις. Η αμοιβή μου
είναι εξαιρετικά ικανοποιητική. Εκτός από το μισθό παίρνουμε και μπόνους και
29_
ΔΩΡΑ ΚΑΣΚΑΛΗ

υπερωρίες. Είναι μια άκρως ενδιαφέρουσα δουλειά, με πρεστίζ και είμαι φοβερά
ευχαριστημένη».
«Χαίρομαι για σένα. Βέβαια, δεν σου κρύβω ότι περίμενα να κάνεις πανεπιστημιακή
καριέρα, αλλά αφού εσύ είσαι ευχαριστημένη, εμένα δεν μου πέφτει λόγος».
Είχε αρχίσει να δαιμονίζεται. Λες και δεν τον θυμόταν που ποτέ δεν είχε ένα καλό
λόγο για ό,τι έκανε εκείνη. Και το χειρότερο, κάθισε και του είπε ψέματα για τη ζωή της,
ενώ είχε κάνει τόσο αγώνα να μαζέψει τη σκέψη της και ν’ αποφασίσει για το μέλλον της
με ψυχραιμία. Ο τόπος πια δεν την χωρούσε. Συνέχισε, από τη θέση του θεατή πλέον, να
τον ακούει για το πόσο καλά πήγαινε το ιατρείο του –ειδικός παθολόγος με εξειδίκευση
στο ζάχαρο-, ότι σύντομα θα αποκτούσε και ιδιόκτητο κτίσμα, ότι οι φαρμακευτικές τού
πλήρωναν ταξίδια σε εξωτικά μέρη και υπερσύγχρονους υπολογιστές για το γραφείο και
το σπίτι. Ο Ορέστης ήταν τόσο απορροφημένος με το θρίαμβό του που δεν την έβλεπε που
κλωθογυρνούσε σαν το σκουλήκι στη θέση της.
Ούτε καν γύρισε να δει την πετρωμένη φάτσα του, αυτό το πρόσωπο με τα ανέκαθεν
θολά χαρακτηριστικά, μόλις εκείνη σηκώθηκε αιφνιδιαστικά από την καρέκλα της, πήρε
στην αγκαλιά της πανωφόρι και τσάντα και όρμησε έξω από το καφέ. Η Χριστίνα ξεκίνησε
με ένα γρήγορο περπάτημα που σύντομα κατέληξε σε τρεχάλα ανάμεσα σε αυτοκίνητα και
αργόσχολους πεζούς. Έτρεχε να φύγει μακριά από κείνον, από το παρελθόν της, από τα
λάθη της, από τα αιώνια ψέματά της.
* * *
Σήμερα ξεκινούσε η τελευταία μέρα στο Υπόγειο Νο1 και συγχρόνως η μέρα νούμερο
ένα της νέας της ζωής. Για πρώτη φορά ένιωσε ότι κατέβαινε τις σκάλες του Κάτω Κόσμου
σα μουσαφίρισσα, για πρώτη φορά μπορούσε να δει στις λεπτομέρειές τους τα ντέξιον, το
στενόμακρο παράθυρο, τις δεκαοχτούρες που έκοβαν βόλτες στο κάδρο της εξόδου
κινδύνου. Έψαξε τα συρτάρια της, μήπως και ξέχασε κάτι σημαντικό. Μετά πήγε κι από το
γραφειάκι του Κυριάκου κι έκανε έναν τελευταίο έλεγχο. Ύστερα, έκλεισε προσωρινά τα
30_
ΠΕΝΤΕ ΖΩΕΣ ΚΙ ΕΝΑ ΜΥΘΙΣΤΟΡΗΜΑ

φώτα για να κάνει οικονομία στο Δημόσιο Τα-μείον και με σταθερά βήματα κατευθύνθηκε
στον πρώτο όροφο, με τελικό προορισμό το γραφείο Νο5 της Προϊσταμένης.
Ο Κυριάκος ήταν ήδη μέσα και περίμενε την επίδοση, κοιτάζοντας επιδεικτικά και
κάθε λίγο το ρολόι του. Πήγε και στάθηκε δίπλα του, φτιάχνοντας ένα συμπαγή τοίχο, τη
δική τους σωμάτινη αντίσταση κόντρα στην παλίρροια της υποκρισίας και της
αλλοτρίωσης των υπολοίπων. Δεν φοβόταν για τον εαυτό της. Μόνο για τον Κυριάκο
έτρεμε, γιατί δεν ήξερε πώς θ’ αντιδράσει. Είχε πέντε παιδιά, η γυναίκα του δεν δούλευε
και οποιαδήποτε στραβοτιμονιά θα μπορούσε να του δημιουργήσει μελλοντικά
σοβαρότατα προβλήματα επιβίωσης.
Μόλις άκουσαν από μακριά τη φωνή του Αφεντικού που ετοιμαζόταν να πάρει θέση
στο αίθριο, έξω ακριβώς από την πόρτα του γραφείου Νο5, παρατάσσοντας τους
χειροκροτητές του φάτσα κάρτα, η Χριστίνα άρπαξε τα χαρτιά που έχασκαν πάνω στο
γραφείο και μπροστά στη χάσκουσα Προϊσταμένη έβαλε τον Κυριάκο να υπογράψει και
τα δύο αντίγραφα. Ύστερα του έχωσε βίαια το ένα στην τσέπη του μπουφάν του και πριν
προλάβει ν’ αντιδράσει του φώναξε «Ακολούθησέ με!».
Έβαλε μπροστά το φτενό κορμί της κι ούτε κατάλαβε πού βρήκε τη δύναμη να πέσει
πάνω στο Αφεντικό και να τον ρίξει κάτω, λερώνοντας το κατάλευκο κοστούμι του.
Πρόλαβε μόνο να πει του Κυριάκου: «Φύγε! Τώρα!» Μέσα στην αναμπουμπούλα, ο
αλλοτινός σύνοικος χάθηκε ανάμεσα από τα πετρωμένα προσωπεία των υπαλλήλων της
λευκής ζώνης που του άνοιξαν διάδρομο για να περάσει.
Οι αυλικοί τρέξανε να καθαρίσουν το σκονισμένο κοστούμι του Αφεντικού, τα
περίπολα πλησίαζαν απειλητικά την Χριστίνα και κείνος με τσαλακωμένο το παντελόνι,
αλλά τσίλικο το ηθικό, άρχισε να ουρλιάζει τόσο δυνατά που δεν ξεχώριζαν λέξεις και
προτάσεις ανάμεσα στις κορώνες και τις κραυγές.
Η Χριστίνα έστεκε ατάραχη στο κέντρο του χορού που έσφιγγε συνεχώς τον κλοιό του
γύρω της. Ο Μιχάλης προσπάθησε να την πλησιάσει και να φτιάξει ένα άνοιγμα, για να
περάσει ανάμεσα από τα κορμιά τους και να γλιτώσει. Εκείνη, όμως, πετάχτηκε στην
απέναντι μεριά, φοβούμενη ότι, αν γινόταν αντιληπτός ο μέχρι πρότινος ποθητός
συνάδελφος, σύντομα θα έπαιρνε τη θέση της στο γραφείο του Κάτω Κόσμου.
Κάποια στιγμή χαλάρωσε η ανθρώπινη αλυσίδα που κόντευε να την πνίξει. Από τους
αλαλαγμούς του Αφεντικού, ακόμη και οι πλέον έμπιστοί του είχαν ζαρώσει αντίκρυ στο
31_
ΔΩΡΑ ΚΑΣΚΑΛΗ

ημικύκλιο της ορχήστρας, απ’ όπου ο Κορυφαίος έδινε ρεσιτάλ θυμού και ιερής
αγανάκτησης. Κανείς, ούτε κι εκείνος, ο πανθομολογούμενος κυρίαρχος, δεν περίμενε ότι
η ατάραχη Χριστίνα θα έβγαζε από την τσάντα της ένα χαρτί, μια τσαλακωμένη κόλλα
αναφοράς χειρόγραφη, θα πλησίαζε το ανθρωπάριο με τα μισόκλειστα μάτια και τα
μαύρα, βαμμένα μαλλιά που είχαν ορθωθεί σαν φρενιασμένος αχινός και θα του κολλούσε
την παραίτησή της στο κούτελο -κέρασμα τραγελαφικό που δεν είχε δοθεί ποτέ πριν από
υφιστάμενο σε κανένα αφεντικό ή προϊστάμενο.
32_
ΠΕΝΤΕ ΖΩΕΣ ΚΙ ΕΝΑ ΜΥΘΙΣΤΟΡΗΜΑ

Δεύτερη ζωή
ΓΑΠΗΤΕ ΥΠΟΨΗΦΙΕ ΕΚΔΟΤΗ ΜΟΥ, δεν γνωρίζω αν θεωρείτε επιτυχή την προηγούμενη
απόπειρά μου. Σας ορκίζομαι ότι προσπάθησα να δώσω έναν τόνο ηρωικό, να
παρουσιάσω τα προβλήματα της σύγχρονης εργαζόμενης όσο γινόταν πιο παραστατικά,
να μιλήσω για τις κοινωνικές συμβάσεις και τις ερωτικές απογοητεύσεις που ταλανίζουν
τις σημερινές γυναίκες. Φοβούμαι ότι τοποθετώντας την ηρωίδα μου σε έναν χωροχρόνο
τόσο οικείο, πιθανόν να περιέπεσα σε αυτοβιογραφικά ολισθήματα και ίσως να μην την
αυτονόμησα επαρκώς από την ύπουλη και προδοτική αφηγήτρια, η οποία αντλεί λαθραία
από τη δεξαμενή της μνήμης και το μαύρο συκώτι μου. Όλοι δεν παραδέχονται πλέον ότι
ο συγγραφέας πρέπει να πεθάνει, για να ζήσει και να ευτυχίσει ο αναγνώστης του στο
διηνεκές; Ας γίνει λοιπόν. Από δω και πέρα θα ελέγχω διπλά και θα λογοκρίνω
οποιαδήποτε εξέλιξη στην πλοκή, η οποία ενδεχομένως θα με γύριζε επιμόνως στον
κλειστοφοβικό Κάτω Κόσμο μου.
Α
Ίσως ένα τόσο μαχητικό κείμενο να μην ταιριάζει στην επικρατούσα τάση της
λογοτεχνίας, που την θέλει περισσότερο αποστασιοποιημένη και εσωστρεφή. Ίσως έπρεπε
να δώσω μεγαλύτερο βάρος, να αφιερώσω περισσότερες σελίδες στη διαδικασία της
ωρίμανσης των αποφάσεων της Χριστίνας. Θα μπορούσα δε να εντάξω στην όλη δράση
και μια γοητευτική ψυχαναλύτρια, στο ντιβάνι της οποίας θα αγγελομαχούσαν τα πρέπει
της οικογένειας και του κοινωνικού περιγύρου με τα θέλω της ηρωίδας μου. Νομίζω πως
είναι πλέον αργά. Αυτή η ομφαλοσκοπική μέθοδος θα άλλαζε όλη τη μορφή του κειμένου
μου και ίσως να με έβαζε σε ψυχαναλυτικές περιπέτειες, τις οποίες αδυνατώ να
διαχειριστώ ελλείψει ειδικότερων γνώσεων και σχετικών εμπειριών.
Σκέφτηκα, ωστόσο, μια πιο πρόσφορη μέθοδο για την ανάπτυξη του εσωτερικού
δράματος της Χριστίνας: θα μπορούσα να δοκιμάσω την τύχη μου στα σκοτεινά χωράφια
του ψυχολογικού θρίλερ. Ο σύντομος, στακάτος λόγος, το αίσθημα της κλειστοφοβίας, οι
33_
ΔΩΡΑ ΚΑΣΚΑΛΗ

ανατροπές που παγώνουν το αίμα του αναγνώστη συνάδουν τόσο με τη σύγχρονη,
φοβική και κατακερματισμένη ζωή μας στις απρόσωπες μητροπόλεις.
Για να μην μακρηγορώ, θα πιάσω τη ζωή της ηρωίδας μου από το σημείο που
αποχωρεί οικιοθελώς από τον τάφο του δικού της Κάτω Κόσμου και προσωρινά
εγκαθίσταται στο δωμάτιο των παιδικών της χρόνων. Ίσως τώρα θα πρέπει να δώσω
μεγαλύτερη σημασία στην περιγραφή του χώρου, ο οποίος θα λειτουργεί ως προέκταση
του ψυχικού τοπίου της Χριστίνας (εσείς οι θεωρητικοί μπορείτε να διακρίνετε εδώ τις
μεταρομαντικές επιβιώσεις):
Παιδί ξανά. Αλλά με τους γονείς χαμένους, στα γεράματα να μεγαλώνουν τα παιδιά
της μεγάλης στην Αθήνα. Πάλι καλά που δεν το νοίκιασαν το σπίτι. Δεν ήθελε η μάνα.
Πού να βάλει ξένο άνθρωπο στην κρεβατοκάμαρα με το εργόχειρο-φωτιστικό. Που να
σκεφτεί ξένη νοικοκυρά στην κουζίνα της. Ενίοτε ο συντηρητισμός κάνει καλό.
Έχει αλλάξει ο δρόμος μας. Χάθηκαν οι παλιοί γείτονες: άλλοι επέστρεψαν στα χωριά
τους, άλλοι δώσανε προίκα στις κόρες τα διαμερίσματα που πάλευαν να ξεπληρώσουν μια
ζωή. Και ξένοι. Ξένοι που προσπαθούν να βρούνε μοίρα στον ήλιο της Ελλάδας. Εδώ,
εμείς καλά-καλά δεν χωράμε πια κάτω απ’ αυτόν τον περίφημο ήλιο. Δεν έχω πρόβλημα
με τους ξένους. Δεν μου φταίνε αυτοί. Ήρθαν σε μια στιγμή που τα χάλια της χώρας ήταν
πλέον οριστικά. Εύκολη λύση να τα βάζουμε μαζί τους. Αφού δεν τα βάζουμε με τον εαυτό
μας.
Δεν θυμόμουν τόσο στενό το δρόμο. Ακόμη και στον δεύτερο φτάνει μόνο το
αντιφέγγισμα από το πρωινό φως. Λες και δεν έφυγα ποτέ από το Υπόγειο Νο1. Πάλι
καλά που, εκεί γύρω στο απόγευμα, παίρνουν φωτιά οι τζαμαρίες της Κυρά-Σουλτάνας
στο απέναντι ρετιρέ και νιώθω το ηλιοβασίλεμα. Μικρό το τίμημα, αφού γλίτωσα τα
έξοδα. Αλλά μου λείπει που δεν έχω άνθρωπο να πω μια καλημέρα. Ποιοι είναι όλοι αυτοί
στην πολυκατοικία; Φοιτητές, επαρχιώτισσες που ήρθαν στην Σαλονίκη να πιάσουν την
καλή –μια δικηγόρος και μια φιλόλογος σε φροντιστήριο- και μια άγνωστη γριά δίπλα.
Ευτυχώς δεν ακούγεται. Και να πεθάνει δεν θα την πάρουμε μυρωδιά. Ίσως μόνο από την
μπόχα.
34_
ΠΕΝΤΕ ΖΩΕΣ ΚΙ ΕΝΑ ΜΥΘΙΣΤΟΡΗΜΑ

Είναι δυνατόν να έζησα ποτέ σ’ αυτό το δωμάτιο; Τοίχος, ακάλυπτος, ένα κάδρο
ουρανού. Δεν θυμάμαι καν αν διάβασα τα βιβλία που σκονίζονται στη μικρή
βιβλιοθηκούλα πάνω απ’ το κρεβάτι μου. Ευτυχώς οι βιοτεχνίες –μια στον πάτο της
διπλανής πολυκατοικίας και μια απέναντι- που δεν μ’ άφηναν σε ησυχία όλο το μεσημέρι,
κλείσανε μετά τα μισά του ενενήντα. Νεόπτωχοι βιοτέχνες… Τώρα στον ακάλυπτο
κυνηγιούνται τα γατιά όταν έχουν κάψες. Είναι φυσικά και το κινέζικο που άνοιξε στο
ημιυπόγειο. Έμαθαν και οι μικροαστοί της Τούμπας τα φόρτσιουν κούκις και τα νούντλς.
Κάνει ντελίβερι κι είναι φθηνό. Το μόνο κακό είναι ότι μόλις απλώσω τα ρούχα μου,
παίρνουν μια μυρωδιά γλυκόξινη και μου ’ρχεται να τα φάω με τις αφραγκίες που ’χω.
Φαντάζομαι τι θα λένε οι καλοί συνάδελφοι. Ότι τρελάθηκα που άφησα σίγουρη
δουλειά. Ότι τα πράγματα σφίγγουν με τις συντάξεις και ποιος ξέρει τι ξημερώνει στο
ασφαλιστικό μέλλον της Ελλάδας. Εδώ δεν ξέρουμε πώς να ζήσουμε τα νιάτα μας, να
σκεφτούμε για τα γεράματα; Πολυτέλειες για όλους τους τακτοποιημένους.
Αλήθεια τι σημαίνει τακτοποιημένος; Να έχεις δουλειά, γκόμενο, ένα αμαξάκι να
κάνεις τις βόλτες σου, ένα βολικό οικογενειακό τάφο για να λιώσεις τα κοκαλάκια σου;
Πρέπει να βρω ένα νέο ορισμό στην έννοια τακτοποιημένος. Βλέπεις, έβαλα μπουρλότο
στο πολλά υποσχόμενο μέλλον μου. Τώρα θα τρώω τα τελευταία έτοιμα που έχω και μετά
βλέπουμε. Να μην περιμένω από τους γονείς. Αυτοί, αν δεν είχαν τα εγγόνια να
ασχολούνται, θα με ξέγραφαν. Μαλάκωσαν με τα μούλικα. Εντάξει, καλά παιδάκια είναι,
αλλά πόσο τα βλέπω; Τα μάθανε κι οι γονείς τους να κοιτάνε στα χέρια. Μωρέ μπράβο
καταναλωτισμός! Εγώ στην ηλικία τους είχα μια ξεμαλλιασμένη μπιμπιμπό κι αυτά
διαθέτουν την πλήρη σειρά της Μπάρμπι και των μεταφεμινιστικών εκδοχών της: Η
Μπάρμπι γιατρός, κτηνίατρος, χωρισμένη από τον ξενέρωτο Κεν. Αυτό θα πει
εκσυγχρονισμός.
Στο πανεπιστήμιο τούς είπα ότι πήρα άδεια άνευ αποδοχών. Δεν χρειάζεται να ξέρουν.
Σάμπως και να μάθουν, θα κερδίσω κάτι; Δεν θέλω να έχω υποχρέωση. Στη χειρότερη θα
φροντίζω γριές, θα κάνω γριά - σίτινγκ, ξεκινώντας απ’ αυτή την περίεργη δίπλα. Πάντως
κάτι πρέπει να βρω σύντομα, γιατί με βλέπω λάντζα στο κινέζικο να λέμε τα βάσανά μας
παρέα με καμία Γκονγκ Λι απ’ τη Σαγκάη.
Αποφεύγω να κυκλοφορώ τα βράδια. Ο δρόμος είναι πιο τρομακτικός με τα φώτα.
Φτιάχνει σκιές εκεί που δεν το περιμένω και σκιάζομαι. Έτσι κι αλλιώς δεν έχω και
35_
ΔΩΡΑ ΚΑΣΚΑΛΗ

κανέναν για να βγω για ποτό. Τα παιδαρέλια στο πανεπιστήμιο έχουν άλλα ζητούμενα.
Πού να μπαίνω μετά από τόσα χρόνια σε ξεχασμένες ψυχολογίες, σε άγχη για τις
προθεσμίες του μεταπτυχιακού, σε άγονους ανταγωνισμούς για τους καλύτερους βαθμούς.
Το σπίτι είναι το μόνο που θυμάμαι απ’ το παρελθόν. Ευτυχώς, το ξέχασε ο χρόνος.
Όλα τα υπόλοιπα χάλασαν ή άλλαξαν. Σα να γυρνάω ξανά στη μήτρα της μάνας μου.
Πεινάω. Είναι αργά, αλλά θα χτυπήσω στη γριά δίπλα μπας κι έχει κάνα αβγό να μου
δώσει. Αυτή φαίνεται να ξενυχτάει, δεν έχει ανάγκη.
* * *
Δεν μου άρεσαν τα μούτρα της. Με το ζόρι άνοιξε μια χαραμάδα στην πόρτα. Κι όμως
σα να άκουσα μέσα από την πόρτα, καμιά ώρα πριν, το ντελίβερι μπόι που της έφερε
σουβλάκια από τον Θωμά τον Χειροποίητο. Είναι δυο δρόμους μακριά ο Χειροποίητος·
παλιότερα, καμιά φορά που ερχόμουν στους γονείς μου για φαγητό και η μάνα μου είχε
τίποτε μπάμιες, παράγγελνα και μου τα φέρνανε με τα πόδια· είχα λεφτά τότε, ήμουν
καλά. Είχε η φάτσα της μια αποκτήνωση… Φαίνεται θα μπουκώθηκε τις πίτες και τα
χοιρινά λίπη, θα πήρε μετά και τα χάπια για τη χοληστερίνη. Δεν της ζήτησα τίποτε
φοβερό. Ένα αβγό να βάλω στα κεφτεδάκια μου που είχε κλείσει το μάρκετ. Πού να
γύρευα καμιά εξάδα. Και το μάτι της. Σαν του τρελού. Η μάνα μού είπε στο τηλέφωνο ότι
είναι καλή γυναικούλα και φιλόξενη. Πού σκατά είναι η φιλοξενία σου, ρε παλιόγρια, που
σου ζητάω ένα ρημαδοαβγό κι εσύ μου κλείνεις την πόρτα στα μούτρα; Χάλασε ο κόσμος,
πάει. Καλά το λένε οι συνταξιούχοι στα πρωινάδικα.
Ίσως πρέπει να σκεφτώ το αυριανό συμπόσιο. Θα έχει και μπουφέ. Αλλά μετά πρέπει
να γυρίσω σπίτι αργά το βράδυ. Πρώτα η πνευματική τροφή και ύστερα η μάσα. Με
κάλεσε ο Αλέξης. Θέλει να μου κάνει τον καλό. Στην πραγματικότητα πιστεύω ότι θέλει να
μου τρίψει στη μούρη τη λεκτοροποίησή του. Ας πρόσεχα όταν έριξα χυλόπιτα στο
γκόμενο της Σχολής. Οι άλλες σφάζονταν για μια κουβέντα του κι εγώ του είπα ένα
ξεγυρισμένο όχι, λες και δεν έβλεπα τα χάλια μου. Αμετανόητο αγοροκόριτσο. Κάτι θα
είχα πάντως, γιατί άρεσα τότε. Τώρα που είμαι πιο γυναίκα, δεν σταυρώνω μήτε μισό
36_
ΠΕΝΤΕ ΖΩΕΣ ΚΙ ΕΝΑ ΜΥΘΙΣΤΟΡΗΜΑ

θαυμαστή. Μόνο χλιαρούς παντρεμένους με διακριτικές κολόνιες. Μη χέσω. Έρωτες λάιτ
για να μην ταράζεται η ζωούλα μας, η οικογένεια, το εργασιακό περιβάλλον. Να μην
σκανδαλίσουμε την Υποδιεύθυνση ντε.
Τι σκατά φασαρία κάνει η παλιόγρια. Σαν να κοπανάει κατσαρόλες. Θέλει να μου
σπάσει τα νεύρα που της ζήτησα το γαμοαβγό. Αν συνεχίσει μετά τα μεσάνυχτα θα της
στείλω το εκατό. Κι ας ουρλιάζει η μάνα μου περί καλής γειτονίας και μπούρδες.
Μου τη δίνει να ξυπνάω με το πηχτό σκοτάδι. Αυτός ο άθλιος με κυνηγάει και στον
ύπνο μου. Όσο τον απωθώ όλη τη μέρα από το μυαλό μου, τόσο τρυπώνει τη νύχτα στα
πιο περίεργα όνειρά μου. Όχι ρε κερατά, δεν θα σου περάσει. Ακόμη και στον ύπνο μου
θα σε πετάω κάτω σαν το γυμνοσάλιαγκα, θα σου κολλάω στη μούρη την αηδία μου, το
«παραιτούμαι» μου.
Τι κρίτσι-κρίτσι ακούγεται. Κάτι κάνει η γριά δίπλα. Φαίνεται βρήκε ευκαιρία τώρα
που ησυχάζουν όλοι. Σα να πριονίζει. Ήμαρτον πια! Τι άλλο θα δούμε και θ’ ακούσουμε.
Άνοιξε την πόρτα τώρα. Αυτό το μάτι πάλιωσε και τα δείχνει όλα θολά. Φαίνεται να
σέρνει κάτι μαύρες σακούλες. Ποιος ξέρει από πόσο καιρό θα κρατάει τα σκουπίδια της κι
έβγαλε 5-6 γκαστρωμένες σακούλες κι η καθεμιά διπλή και τριπλή, ενισχυμένη. Τώρα,
βγαίνεις έξω να τη διαολοστείλεις; Ας δώσω τόπο στην οργή. Την επόμενη φορά που θα
κάνει κιχ μέσα στο βράδυ, θα με δει κι από την ανάποδη.
Τουλάχιστον από την μπαλκονόπορτα της κουζίνας φαίνεται πιο καθαρά. Κοίτα να
δεις πλάκα. Συναντήθηκαν με την Κυρά-Κατίνα. Η άλλη ατάραχη να σέρνει τις σακούλες
της. Τα ’παιξε η Κατίνα που την έπιασε στα πράσα. Λοιπόν, οι κακές συνήθειες δεν
παλιώνουν. Η γριά ακόμη κλέβει τα γάλατα από το μάρκετ. Αξημέρωτα περνάνε τα
φορτηγά κι αφήνουν τις κάσες με κάθε λογής χάρτινα και πλαστικά μπουκάλια μπροστά
απ’ τα κατεβασμένα στόρια. Να ’σου κι η Κατίνα από πίσω να πάρει τις προμήθειες της
ημέρας. Και να πεις ότι έχει ανάγκη; Και δικό της σπίτι έχει και καλή συνταξούλα παίρνει
από το συχωρεμένο.
Να κι ένα σταθερό σημείο αναφοράς. Η κλεπτομανής γριά. Νυν και αεί και για όσο
ζει. Και μετά λένε για τους Αλβανούς. Η διπλανή πάλι κατεβάζει και δεύτερη δόση
σκουπιδιών. Καλά, χωματερή έχει δίπλα; Βρε μπας και πιάσουμε καμιά χολέρα;
37_
ΔΩΡΑ ΚΑΣΚΑΛΗ

Άντε να πέσω για ύπνο, γιατί με τις γριές δεν βγαίνει άκρη. Στο τσακ πρόλαβε το
σκουπιδιάρικο η διπλανή. Ούτε συνεννοημένοι να ήταν. Ελπίζω τώρα να μουλώξει, να
κλείσω κι εγώ κανένα βλέφαρο.
Ωραία, τώρα πλάκωσαν και οι μπάτσοι με το περιπολικό. Άντε καλά. Γριές,
σκουπιδιάρικα, μπατσικά. Κοσμοπολίτικο έγινε το στενό. Όσο κάθομαι και χαζεύω τόσο
και κάτι νέο θα δω. Μπα, τους βαριέμαι όλους. Τουλάχιστον να την πέσω για κάνα δίωρο
και μετά να πάω στη Σχολή.
* * *
Γλίτωσα το συμπόσιο, αλλά αυτή την πρόσκληση δεν μπορούσα να την αποφύγω. Μου
το είπε κι ο Επόπτης μου: «Καλό το διδακτορικό, αλλά θέλει και δημόσιες σχέσεις». Η
ομιλία βαρετή μέχρι θανάτου. Το πιο ενδιαφέρον σημείο της βραδιάς ήταν ο φίλτατος
Αλέξης. Μοστράρισε και τη σύζυγο εξ Αγγλίας. Τελικά του άρεσαν πάντα οι ξενέρωτες.
Και τότε που τον έφτυσα, πήγε και τα έφτιαξε μ’ έναν ξανθομπάμπουρα, μια σκωτσέζα με
τροφαντά καπούλια. Όλο κώλο ήταν αυτή η κοπέλα. Τους έβλεπες κι έλεγες «Κρίμα το
παλικάρι». Αφού νόμιζα στην αρχή ότι είχε αυτή τη διαστροφή που σου αρέσουν οι
υπέρβαρες. Η σύζυγος είναι καλύτερη. Λίγο ξερακιανή, αλλά γυμνασμένη, με ωραία
μελιά μάτια. Και με αρπακτικό βλέμμα. Έκανε σα λέαινα. Σιγά κυρά μου, δεν θα σου φάμε
τον παίδαρο. Ήθελα να της πω, ότι εγώ δεν πήρα τότε που μου προσφερόταν και ήταν και
τρυφερούδι. Κατινιές.
Μέχρι να φτάσω πήγε η καρδιά μου στην κωλότσεπη. Έπρεπε να πω του Αλέξη να με
αφήσουν έξω από την πόρτα. Στο στενό λες κι έχουμε συσκότιση. Τι διάβολο! Όλοι
κοιμούνται με τις κότες; Βρε μπας κι έπεσα στο καζάνι με τους αμαρτωλούς; Αν κρίνω από
τη διπλανή, είναι μια πιθανότατη εξήγηση. Ευτυχώς που δεν ακουγόταν για μερικές μέρες.
Σήμερα πάλι το κρίτσι-κρίτσι. Να δεις που το πρωί θα κουβαλάει σακούλες.
Οι γάτες εξαφανίστηκαν απ’ τον ακάλυπτο. Αν υποψιαστώ ότι η γριά τις ταΐζει και
μετά τις ξεπαστρεύει, θα καλέσω τη φιλοζωική. Όχι ότι έχω κάνα κόψιμο με τα ζώα, αλλά
έτσι, για να της την σπάσω.
38_
ΠΕΝΤΕ ΖΩΕΣ ΚΙ ΕΝΑ ΜΥΘΙΣΤΟΡΗΜΑ

Ευτυχώς στο δωμάτιό μου όλα είναι τα ίδια. Οι κούκλες, τα παλιά μου ρούχα. Πίσω
στα δεκάξι. Αν ξαναγύριζα το χρόνο, θ' άλλαζα τίποτε; Σπουδές, φίλους, αγαπημένους;
Ίσως να διάλεγα καμιά Σχολή που να μου έδινε περισσότερες ευκαιρίες να βρω δουλειά.
Ωραίες κι οι επιθυμίες και τα θέλω, αλλά δεν γεμίζουν την κοιλιά. Γέμισε ο κόσμος
άνεργους επιστήμονες.
Σήμερα έτρεμαν τα χέρια μου. Ο Επόπτης μού πρότεινε να ηρεμήσω. Του έχω πει μέσες
άκρες τι έγινε. Ευτυχώς είναι αριστερός, με το μέρος του εργάτη και του καταπιεσμένου.
Μωρέ και γω με το μέρος των ταπεινών θα ήμουνα, αν είχα καλή δουλειά και τη βιλίτσα
στο Πανόραμα. Τουλάχιστον μου βρήκε δουλειά σ’ ένα φίλο του εκδότη για να δουλέψω
διορθώτρια. Σκατοδουλειά είναι, αλλά πρέπει επειγόντως να βρω ένα εισόδημα, έστω και
προσωρινά.
Μαμά, μπαμπά. Είσαστε τόσο μακριά. Δεν είμαι κανένα μαμμόθρεφτο, το ξέρετε. Αλλά
σας έχω τόση ανάγκη. Όσο και ν’ αγκαλιάσω τις παλιές μου κούκλες δεν με ζεσταίνουν. Α,
ρε πατέρα, τώρα θα μου έφτανε κι αυτό το άτσαλο χάδι σου. Με δυο κόρες και δεν έμαθες
ποτέ σου να χαϊδεύεις.
Ο Επόπτης μου επιμένει να πάω σε νευρολόγο. Του έλεγα για τους πονοκεφάλους μου,
για τον κόμπο που έχει στρίψει μόνιμα τον αριστερό μου κρόταφο, για τον πονόματο.
Έβγαλε τη διάγνωση: νευρολόγος. Δεν θέλω να μπλέξω με γιατρούς. Δεν έχω χρήματα,
διάθεση, ελπίδα. Καλύτερα να παραδοθώ. Να πέσω στα γόνατα και να κλάψω αυτό το
κλάμα που δεν έκλαψα ποτέ μου. Τι να μου κάνουν οι χημικές παρηγοριές. Θέλω μια
αγκαλιά γεμάτη, μια καλημέρα, ένα διπλό σερβίτσιο στο τραπέζι, δυο σκιές όταν περνάω
βιαστικά το στενό μας. Ο έρωτας δεν θα με σώσει, αλλά είναι φάρμακο που θα μαλακώσει
το σκληρό μου καύκαλο.
Α ρε Ορέστη! Τα χρόνια μας έγιναν πεταμένα χαρτάκια ημερολογίου τοίχου με
στιχάκια της κακιάς ώρας. Εσένα σου ’μεινε η πείνα για το χρήμα και την αναγνώριση στη
μικρή σου πατρίδα, εμένα η πείνα για κορμί που να δίνεται απλόχερα. Καλύτερα που
ξέφυγα από το βάσανο να περνάω εξετάσεις. Κάθε μέρα έλεγχος, προβιβασμός, μέχρι την
επόμενη.
Δεν το πρόσεξα πριν. Όταν ξαπλώνω ζώνουν όλο μου το κορμί κρυάδες. Θα είναι από
τα νεύρα μου, όπως θα αποφαινόταν ο κύριος Επόπτης. Σίγουρα θα υπάρχει μια καλή
συνταγή γιατρού. Να δω ποιος γιατρός θα βάλει με τις συνταγές του φως σ’ αυτό το
39_
ΔΩΡΑ ΚΑΣΚΑΛΗ

θεοσκότεινο στενό, ποιος θα μας κάνει να ξαναλέμε καλημέρες, ποιος θα σταματήσει με τα
φάρμακά του αυτή την παλιόγρια που δεν έχει αναπαμό κι όλο κριτσανίζει, όλο πριονίζει,
γατιά, κόκαλα, τα νεύρα μου.
* * *
Ευτυχώς η νέα μου δουλειά δεν απαιτεί την παρουσία μου σε κάποιο γραφείο. Έχω ένα
καλό λεξικό, το δοκιμασμένο του Τριανταφυλλίδη, αγόρασα συντακτικό και γραμματική.
Ακόμη και για τα ψώνια, παίρνω τηλέφωνο στο μάρκετ απέναντι και μου τα στέλνουν με
τον Γρηγόρη. Για κάποιο διάστημα δεν θα χρειαστεί να βγαίνω από το σπίτι. Δανείζομαι
τα βιβλία για το διδακτορικό και τα κρατάω ένα μήνα.
Αποφεύγω να βγαίνω ακόμη και στο μπαλκόνι. Νιώθω ότι η πολυκατοικία απέναντι
θα πέσει απάνω μου. Κανείς δεν βγαίνει πια στο μπαλκόνι του. Ο νέος ήλιος της χαράς και
της ενημέρωσης φέγγει μέσα από τις τζαμαρίες: τηλεοράσεις σε κάθε δωμάτιο, σα μάτια
δαιμόνων. Που είναι οι άνθρωποι; Μπας και τους κατάπιαν οι οθόνες;
Τηλεόραση δεν βλέπω. Με τρομάζει πιο πολύ απ’ το στενό. Πάντα η πρώτη είδηση
είναι ένας φόνος και καπάκι οι ταινίες των εννιά, τίγκα στους σκοτωμούς και τις
αυτοδικίες. Μας διδάσκουν τον τρόμο, δεν εξηγείται αλλιώς. Κάνουν καλή δουλειά. Πήρα
δυο ντιβιντί χθες, μου τα έφερε ο Γρηγόρης μαζί με τα χαρτιά υγείας, τα μακαρόνια και τα
νερά. Η μισή Αμερική σκοτώνει την άλλη μισή, θρηνολογούν χαμηλότονα οι σκηνοθέτες,
τους βραβεύουν οι ειδικοί και το αίμα συνεχίζεται. Όλοι ευχαριστημένοι: φονιάδες,
θύματα, θεατές, η άμορφη Τέχνη.
Η γρια σα να ησύχασε τις τελευταίες μέρες. Έκοψε τα ντελίβερι, τα πριονίσματα το
βράδυ, τις βόλτες με τις σακούλες το πρωί.
Ήρθαν προχθές και δύο μπάτσοι. Χάθηκε λέει ένα παλικάρι που δούλευε σποραδικά
πακετάς στον Θωμά τον Χειροποίητο. Τους έβαλα μέσα και τους πρόσφερα πορτοκαλάδα
–ήταν γεμάτο το μπουκάλι και θα έληγε σε δυο μέρες. Με ρώτησαν αν τον είχα δει ποτέ
μου και μου έδειξαν μια φωτογραφία του από κάτι γενέθλια· μου είπαν ότι ζούσε σ’ ένα
ημιυπόγειο μοναχός του, ότι κανείς δεν τον αναζήτησε, παρά μόνο μετά από καμιά
40_
ΠΕΝΤΕ ΖΩΕΣ ΚΙ ΕΝΑ ΜΥΘΙΣΤΟΡΗΜΑ

βδομάδα τον έψαξε το αφεντικό του, γιατί τον ξαναχρειάστηκε για δουλειά· ότι δεν είχε
δώσει σημεία ζωής, δεν απαντούσε στο κινητό του και δεν επικοινώνησε με κανένα φίλο ή
συγγενή. Η φάτσα του, ένα παλικάρι λίγο μετά τα τριάντα που έδειχνε σα σαράντα, δεν
μου έλεγε τίποτε. Τους είπα να ρωτήσουν τη γρια δίπλα που δούλευε πολύ το ντελίβερι.
Με νόημα, επέμεινα ότι έπαιρνε φαγητό απ’ τη γειτονιά. Δεν ξέρω αν το πιάσανε.
Αφήσανε την πορτοκαλάδα σχεδόν άθικτη στα ποτήρια τους και χτυπήσανε στη διπλανή.
Πρέπει να ψάχνανε στα τυφλά, γιατί, απ’ ό,τι μου είπαν φεύγοντας, το βράδυ που
φαίνεται ότι εξαφανίστηκε ο πακετάς, δούλευε στο μαγαζί μόνο αυτός και το αφεντικό:
έπαιρνε μαζικά τις παραγγελίες στο τηλέφωνο, τις έδινε στον Θωμά για να τις ετοιμάσει
και μετά ζαλωνόταν τα κιτάπια του, τα φαγητά του, καβαλούσε το μηχανάκι του και
μοίραζε στους πεινασμένους τα βρώμικα του Χειροποίητου. Όταν τον είδε για τελευταία
φορά ο Θωμάς, είχε πάρει τα πακέτα του κι ετοιμαζόταν να μοιράσει τις υπόλοιπες
παραγγελίες και να φύγει κατευθείαν για το σπίτι του, γιατί είχαν αναδουλειές. Είχανε
ένα αρχείο κλήσεων από το τηλέφωνο του μαγαζιού, αλλά ο άφαντος πακετάς φαίνεται
ότι τηλεφωνούσε στα κλεφτά σε ένα κάρο άσχετες κοπελίτσες κι έτσι δεν μπορούσαν να
βρουν άκρη, αν τον εξαφάνισε κανένας πελάτης που του βρώμισαν υπερβολικά τα λιπαρά
μπιφτέκια του Θωμά ή ο επίσημος συνοδός καμιάς από τις γκόμενες που φλέρταρε.
Πάντως το μηχανάκι του βρέθηκε παρατημένο λίγο παραπέρα από το μαγαζί, μπροστά
από μια πολυκατοικία, όπου είχε επιβεβαιωμένα παραδώσει και φύγει ποδαράτα με μια
αγκαλιά τυλιγμένα σουβλάκια και κεμπάπ, σύμφωνα με τους αυτόπτες μάρτυρες.
Η γριά τους άνοιξε όλο χαμόγελα και γαλιφιές. Λες κι έβλεπα άλλον άνθρωπο. Τους
έμπασε μέσα κρατώντας τους σχεδόν από το μπράτσο σα να ήταν εγγόνια της. Σκέφτηκα
να εκμεταλλευτώ την ευκαιρία και να της ζητήσω καμιά δωδεκάδα αβγά, μια που δεν θα
μπορούσε να μου αρνηθεί κάτω από το άγρυπνο μάτι του Νόμου. Λίγη ώρα μετά βγήκανε
οι μπάτσοι με κάτι χαμόγελα να, κρατώντας στο χέρι τους τυλιγμένη «λίγη σπιτική
πιτούλα».
Η δουλειά με τις διορθώσεις βγαίνει σχετικά εύκολα. Ασχολούμαι μ’ ένα βιβλίο τρόμου
που έχει κάνει τρελές πωλήσεις στο εξωτερικό κι έγινε και ταινία. Είναι πιο εύκολο τώρα
που κάνει ησυχία η διαβολόγρια. Και τα βράδια κοιμάμαι σχεδόν κανονικά. Καμιά φορά
με θυμάται το Αφεντικό, αλλά έχω καταφέρει να τον ονειρεύομαι σα νάνο που συνήθως
θρυμματίζω με την πελώρια πατούσα μου ή σαν αλογόμυγα που σκοτώνω πάνω στη
41_
ΔΩΡΑ ΚΑΣΚΑΛΗ

τζαμαρία της εξόδου κινδύνου του Υπογείου Νο1 με έναν φάκελο υψίστης εθνικής
σημασίας.
Ο Αλέξης μου τηλεφωνεί κάθε μέρα. Δείχνει ότι ανησυχεί. Η φωνή του έχει μια θλίψη.
Μάλλον κακοπερνάει στο γάμο του και προτιμάει να ασχολείται με τα προβλήματα των
άλλων για να ξεχνάει τα δικά του. Θέλει να έρθει από δω. Θα με ξεβολέψει η παρουσία
του. Πρέπει να κάνω γενική. Το σπίτι είναι τακτοποιημένο, αποφεύγω να πετάω τα
πράγματά μου δεξιά κι αριστερά, αλλά έχει ένα δάκτυλο σκόνη.
Τελικά είπα του Γρηγόρη που είναι κυριολεκτικά παιδί για όλες τις δουλειές, να έρθει
να με βοηθήσει στο τίναγμα. Το συμπαθώ αυτό το καμπούρικο παιδί. Μεγάλωσε στο
Παπάφειο, καμιά οικογένεια δεν τον θέλησε και τώρα φυτοζωεί κάνοντας δουλειές του
ποδαριού. Λες να φαινόταν η καμπούρα του από μωρό; Γι’ αυτό το άφησαν έκθετο;
* * *
Ο Γρηγόρης δεν ήρθε κατευθείαν στο σπίτι. Πρώτα χτύπησε από τη γριά και της άφησε
κάτι ψώνια. Τον πήρε μέσα επιδειχτικά. Πρέπει να τον φίλεψε κι αυτόν κάτι. Ξέρει να
εξαγοράζει συνειδήσεις με τις πιτούλες της. Μόνο σε μένα δείχνει τα μούτρα της. Τα είπα
στον Επόπτη μου και για μια ακόμη φορά μου σύστησε ως πανάκεια σε όλα μου τα
προβλήματα έναν καλό νευρολόγο. Δεν του είπα βέβαια ότι οι κρυάδες είναι ολοένα και
πιο συχνές, ότι ο πονοκέφαλος έχει γίνει παρακοιμώμενός μου. «Υπερβολές» θα μου έλεγε
και μετά θα πετούσε μαγικά ονοματάκια, λεξοτανίλ-προζάκ, που μπορούν να γίνουν ο
σωτήρας μου. Ξέρει και τα προφέρει καλά. Μάλλον θα τα καταπίνει κι αυτός με τις
χούφτες. Ένας ακόμη ευτυχισμένος στους τεχνητούς παραδείσους.
Ο Γρηγόρης μπήκε στο σπίτι μου σέρνοντας τα βήματά του. Με το ζόρι με βοήθησε κι
ας τον πλήρωσα ολόκληρο μεροκάματο. Αν ήταν στη θέση μου η γριά, μπορεί να την
βοηθούσε και τζάμπα. Πρώτη φορά τον είδα έτσι μαζί μου. Μέχρι τώρα μιλούσε, ήταν
ζωηρός. Λες να με διέβαλε η διπρόσωπη; Πάντως κάτι μου είπε ο μικρός για τους
μπάτσους και τον χαμένο πακετά. Αυτό μας έλειπε να με κατηγορήσουν τώρα ότι έχω
σχέση με εξαφανίσεις και τα τέτοια.
42_
ΠΕΝΤΕ ΖΩΕΣ ΚΙ ΕΝΑ ΜΥΘΙΣΤΟΡΗΜΑ

Ο Γρηγόρης με ρώτησε για τα χέρια μου. Του είπα ότι τρέμουν από το τίναγμα.
Αμέσως άρπαξα ένα ξεσκονόπανο και άρχισα πάνω-κάτω να γυαλίζω τα έπιπλα. Δεν
ξανακοίταξε τα χέρια μου. Του προσέφερα και γλυκό και καφέ. Δεν πήρε τίποτε. Λες να
φοβόταν μήπως τον δηλητηριάσω; Όταν έφυγε, κοίταξα τον εαυτό μου στον καθρέφτη.
Δεν είμαι τρελή, δεν φαίνομαι για τρελή. Σίγουρα δεν είμαι τρελή να ξαναζητήσω τις
υπηρεσίες του, να τον πληρώνω κι αυτός να μου φέρεται έτσι.
Όχι δεν είμαι τρελή. Είμαι ακόμη όμορφη. Μου το είπε κι ο Αλέξης. Μιλήσαμε, κάναμε
έρωτα. Τελικά πόσο λάθος. Τόσα χρόνια με τον Ορέστη και χρειάστηκε μια βραδιά με τον
Αλέξη για να λυθεί το κορμί μου. Φαίνεται ότι το υπό κατάρρευση νευρικό μου σύστημα
άνοιξε την πόρτα στην μανταλωμένη μου λίμπιντο κι όλα ήρθαν φυσιολογικά. Ούτε να
υποκρίνομαι ούτε να θέλω να φανώ επιθυμητή. Η γριά πρέπει να είχε στήσει αυτί. Τον
πήγα στην κρεβατοκάμαρα των γονιών μου. Μάνα, δεν ήθελες να στο μαγαρίσει το
κρεβάτι ξένος άνθρωπος. Τελικά στο μαγάρισε η κόρη σου.
Ο Αλέξης δεν θα μείνει. Δεν μπορώ να ξεκινήσω τώρα μια τέτοια σχέση. Από τη μέση
για κείνον και από το τέλος για μένα. Ήταν όμως ανθρώπινα. Ένιωσα πάλι άνθρωπος με
αφή. Μπήκαν σε μια τάξη οι σκέψεις μου και για μερικές ώρες είχα μια εξαιρετική
διαύγεια.
Άγιος έρωτας.
* * *
Μετά από δυο μήνες βγήκα εκτός της εμβέλειας της γειτονιάς μου. Περπάτησα κάτω
απ’ το φεγγάρι, στην υπό μόνιμη κατασκευή παραλία. Δεν με πείραζε που ήμουν μόνη.
Τηλεφώνησε κι ο Αλέξης για να μου κάνει παρέα κι έφτασα, μιλώντας του στο κινητό,
μέχρι την εξώπορτά μου. Του είπα ευχαριστώ. Ξέρει ότι ακόμη με τρομάζει το στενό μου
τα βράδια.
Ο γιατρός μού είπε ότι με τη συγκεκριμένη αγωγή θα ηρεμήσουν τα νεύρα μου, ότι
σύντομα θα είμαι πάλι, όπως παλιά. Τα χάπια μού φέρνουν υπνηλία, αλλά κατευνάζουν
43_
ΔΩΡΑ ΚΑΣΚΑΛΗ

την ένταση της σκέψης μου. Μέχρι και στη γριά δίπλα άρχισα να λέω καλημέρα. Μου
απαντάει με μισό στόμα, αλλά μου απαντάει.
Μετά τη βόλτα έπεσα σ’ αυτό το ναρκωμένο ύπνο. Μόνο κάποια στιγμή σα να άκουσα
μια φωνή να φωνάζει τ’ όνομά μου. Μια αγορίσια φωνή να με φωνάζει απελπισμένα. Έχω
πάντα το νερό δίπλα μου και τα χάπια μου. Σχεδόν υπνωτισμένη κατάπια ένα με μια
γουλιά νερού.
Ξύπνησα οριστικά από δυνατά χτυπήματα στην πόρτα. Ήταν αργά το μεσημέρι και
ήταν πάλι οι δύο μπάτσοι. Μπήκαν μέσα κατηφείς και μου είπαν ότι αγνοούνταν από χθες
το βράδυ ο Γρηγόρης, ότι δεν εμφανίστηκε στη δουλειά, ότι δεν κοιμήθηκε στο σπίτι του,
σύμφωνα με τη σπιτονοικοκυρά του, και το κινητό του ήταν εδώ και ώρες νεκρό. Με
κοιτούσαν περίεργα. Τους είπα ότι το προηγούμενο βράδυ είχα πάει βόλτα στην παραλία
και μετά πήρα ένα χάπι. Κοιτούσαν τα χέρια μου. Μου ανακοίνωσαν κοφτά ότι μερικοί
ένοικοι στην πολυκατοικία, εκεί γύρω στη μια, άκουσαν μια φωνή να φωνάζει τ’ όνομά
μου. Το τόνισαν: «μια ανδρική φωνή». Και στο τέλος το εξειδίκευσαν: «την απεγνωσμένη
φωνή του Γρηγόρη Καραμούτσου». Τους είπα ότι μέσα στον ύπνο μου σαν κάτι να άκουσα
κι εγώ. Αλλά μετά πήρα και δεύτερο χάπι κι έπεσα σε λήθαργο.
Όσο τους μιλούσα, αυτοί μπαινόβγαιναν στα δωμάτια, κοιτούσαν τα πλακάκια του
μπάνιου. Τους ρώτησα αν πήγαν κι από της γριάς. Κούνησαν το κεφάλι αρνητικά.
Φαίνεται ότι ήμουν πρώτη στη λίστα. Μετά έρχονταν όλοι οι άλλοι, «όσοι δεν είχαν
ιστορικό νευρασθένειας». Δεν ξέρω από πού το έμαθαν αυτό. Από τον Επόπτη; Μπα. Δεν
θα ήθελε να κηλιδωθεί το υπέροχο ακαδημαϊκό του όνομα με μια υποψήφια που είναι
σχιζοφρενής. Ίσως να ρώτησαν στο φαρμακείο. Μπορεί να τους το είπε κι η γριά. Μια
μέρα ήταν από πίσω μου που αγόραζα τα μαγικά μου χαπάκια. Ίσως να πήγαν πρώτα από
τη γριά και να τους τράταρε όχι μόνο τις πιτούλες της, αλλά και φρέσκα νέα. Μπορεί και
να τους πρόλαβε στην είσοδο, βγάζοντας τα ατέλειωτα σκουπίδια της.
Δεν βγάλανε άκρη μαζί μου. Έφυγαν ακόμη πιο κατηφείς και χτύπησαν δίπλα, για να
τους φτιάξει η ξεδοντιασμένη γριά το κέφι με το σάπιο χαμόγελό της.
Ο φόβος επανέρχεται. Τώρα δεν είναι μόνο το στενό. Ο φόβος μπήκε στο σπίτι μου,
είναι δίπλα ακριβώς, με χωρίζει απ’ αυτόν μόνο μια πόρτα.
Τώρα πρέπει να παρακολουθώ τη γριά. Όποτε βγαίνει να βγαίνω. Να επιστρέφω
πάντα με παρέα. Να με συνοδεύουν μέχρι την πόρτα μου. Θα δίνω κάτι έξτρα στον
44_
ΠΕΝΤΕ ΖΩΕΣ ΚΙ ΕΝΑ ΜΥΘΙΣΤΟΡΗΜΑ

ταξιτζή για να παρκάρει πρόχειρα και να με ανεβάζει μέχρι πάνω. Δεν θα της δώσω καμία
ευκαιρία να με πετύχει μόνη μου.
Ο Γρηγόρης αγνοείται κι επίσημα πια. Σε λίγο μπορεί να τον βγάλουν στα κανάλια.
Μπα. Δεν έχει συγγενείς. Οι τρόφιμοι από το ορφανοτροφείο; Αυτοί θέλουν να ρίξουν
μαύρη πέτρα στο παρελθόν, όχι να το ανασκαλεύουν.
Στην περιοχή σταμάτησαν τα ντελίβερι. Όλοι μιλούν για το δολοφόνο των πακετάδων.
Ένας ακόμη αστικός μύθος. Κι οι ύποπτοι είναι δεκάδες. Από τότε που άρχισαν να
βαριούνται οι νοικοκυρές, όλοι το ρίξανε στο έτοιμο φαγητό. Η μόνη ίσως που ποτέ δεν
έπαιρνε φαγητό σε πακέτο είμαι εγώ, όχι από νοικοκυροσύνη αλλά εξαιτίας των
στενεμένων οικονομικών μου. Αυτό το λένε όλοι στην πολυκατοικία.
Ξαφνικά εκεί που δεν ήξερα κανέναν, όλοι ξέρουν τις κινήσεις μου, πότε βγήκα, με
ποιον μίλησα, από πού ψωνίζω. Ο Γρηγόρης έφερνε τα ψώνια στο σπίτι μου, αλλά από
την τελευταία φορά που ήρθε για τη γενική, δεν τον είχε ξαναδεί κανένας από την
πολυκατοικία να περνάει το κατώφλι μου. Ευτυχώς για μένα και την αθωότητά μου, έγινε
ό,τι έγινε εκείνη τη μέρα, τον έβαλα στο μάτι τον μικρό και δεν τον ξαναέμπασα στο σπίτι
μου. Μάλιστα, ακολουθώντας τη συμβουλή του Επόπτη μου για να μην καταντήσω
αγοραφοβική, προτιμούσα να κάνω μικρούς περιπάτους, έστω και μέχρι το μάρκετ
απέναντι και να εξυπηρετούμαι μόνη μου.
Οι μπάτσοι έχουν σκυλιάσει. Πολύ τους βόλευε το μοντέλο μου: νέα, ψυχικά ασθενής,
με ύποπτο εργασιακό παρελθόν (όπερ και σημαίνει επίθεση στο Αφεντικό και παραίτηση –
αυτό κι αν είναι σκάνδαλο!- από τη σιγουράντζα). Τους είδα χθες ξανά στο μάρκετ και
ήθελα να πάω κοντά τους και να τους φωνάξω ότι ήμουν μια χαρά, μέχρι που με
τσαλάκωσαν οι άνθρωποι οι τόσο υπεράνω σαν το Αφεντικό, σαν τον πρώην αγαπημένο
μου. Και δεν ήμουν τρελή. Απλώς δεν είχα τα κότσια να προστατέψω την ψυχή μου, παρά
την έκανα κόσκινο προσπαθώντας να ευχαριστήσω τον έναν και τον άλλον. Αν έπρεπε
κάποιος να μου καταλογίσει κάτι, αυτό θα ήταν σίγουρα η εγκληματική έλλειψη
οποιουδήποτε εγωισμού.
Πρώτη φορά νιώθω τόσο προστατευμένη στο στενό. Έχουν βάλει τακτική περιπολία
και μπορώ να κάνω πιο άνετα τις εξόδους μου. Έπρεπε να αγνοούνται δυο άνθρωποι για
λίγη περισσότερη ασφάλεια;
45_
ΔΩΡΑ ΚΑΣΚΑΛΗ

Κανένας δεν μιλάει για τον άλλο, τον πακετά του Θωμά. Όλοι ασχολούνται με το
δράμα του Γρηγόρη: καμπούρης, ορφανός, τα χίλια κακά της μοίρας του και υποψήφιος ή
νυν νεκρός. Πουλάει το μελό. Ίσως σε κάποιο από τα διαμερίσματα των πολυκατοικιών
του στενού, μια μοναχική γυναίκα να γράφει αυτή την ώρα ένα κοινωνικό μυθιστόρημα
για τον κατατρεγμένο αυτό νεαρό που έχασε τη ζωή του, παλεύοντας να βγάλει
πενταροδεκάρες με τα πουρμπουάρ και τα θελήματα από δω και από κει. Θα είναι
σίγουρα το θέμα των ημερών για τον μικρόκοσμο του στενού. Γιατί χάρη στον Γρηγόρη οι
άνθρωποι άρχισαν να βγαίνουν στο πεζοδρόμιο, να ανταλλάσσουν πληροφορίες, να
διατυπώνουν υποθέσεις. Έφτασαν μέχρι να παρατούν τις τηλεοράσεις ανοιχτές και να
στήνουν κουβέντα από τα μπαλκόνια. Βγαίνω και γω στο δικό μου για να ποτίσω την
αγριάδα που φύτρωσε στο παρτέρι και τους χαζεύω.
Η μόνη που δεν εμφανίζεται πουθενά είναι η γριά. Λες και χάθηκε από προσώπου γης.
Μούλωξε στο σπιτάκι της. Έκοψε και τις βόλτες και τις κουβέντες με τις πωλήτριες του
μάρκετ. Προχτές κάτι άκουσα μέσα από τον τοίχο ότι ετοιμάζεται να μετακομίσει, γιατί
φοβάται με τόσα που γίνανε στην περιοχή. Μιλούσε στον ιδιοκτήτη και είχε έναν τόνο λες
κι έφταιγε ο άνθρωπος για τις εξαφανίσεις.
* * *
Αν περίμενα μια ευκαιρία για να καθαρίσω έναν άνθρωπο, και όχι μόνο εγώ αλλά και
πολλοί ευυπόληπτοι πολίτες του στενού μας, αυτή θα ήταν σίγουρα η επανεμφάνιση του
Γρηγόρη.
Εκεί που όλοι για καιρό σπάζαμε τα κεφάλια μας με το αίνιγμα της εξαφάνισής του,
εκεί που έφτασαν να εκτοξευθούν έμμεσες κατηγορίες εναντίον αθώων -σαν την αφεντιά
μου τρανταχτό παράδειγμα – για ένα ειδεχθές έγκλημα, παρουσιάστηκε ένα ωραίο πρωινό
ο Γρηγόρης για να ξαναπιάσει δουλειά στο μάρκετ.
Ο διευθυντής του κόντεψε να πάθει ανακοπή με το φάντασμα που μπήκε από την
κεντρική είσοδο του μαγαζιού. Οι ταμίες άρχισαν να τσιρίζουν και η Κυρά-Κατίνα απ’
απέναντι να σταυροκοπιέται. Ο Γρηγόρης ατάραχος. Το ίδιο ατάραχος κατέθεσε μετά και
46_
ΠΕΝΤΕ ΖΩΕΣ ΚΙ ΕΝΑ ΜΥΘΙΣΤΟΡΗΜΑ

στο Τμήμα. Είπε πώς ένας άγνωστος του έστειλε με το ταχυδρομείο –απλό γράμμα χωρίς
αποστολέα- πέντε πεντακοσάευρα. Κι αυτός βρήκε την ευκαιρία να πάρει το παραδάκι και
να το σκάσει μέσα στην νύχτα, ταξιδεύοντας με το πρώτο ΚΤΕΛ για τα μέρη μιας κοπέλας
που καψουρευόταν και δούλευε παλιά ντήλερ στο μάρκετ. Φυσικά, όταν η εν λόγω τον
ξεπουπούλιασε μέχρι σεντ, επέστρεψε σαν τον άσωτο για να μην πεθάνει της πείνας.
Την επομένη πήγα και τον βρήκα. Μου είπε ότι εκείνο το βράδυ του άνοιξε η γριά,
γιατί εγώ δεν άκουγα το θυροτηλέφωνο. Ανέβηκε επάνω και στάθηκε έξω από το
διαμέρισμά μου πατώντας επίμονα το κουδούνι. Φώναξε και μια-δυο φορές δυνατά και
μετά σηκώθηκε κι έφυγε –ήταν και περασμένη η ώρα. Νόμιζε ο χαζός ότι του τα είχα
στείλει εγώ τα χαρισμένα ευρώ. Αν είναι δυνατόν! Ποια; Εγώ, που δούλευα τη σελίδα για
ψίχουλα.
Πάντως, η ηρεμία έχει επανέλθει οριστικά και στο στενό και στο σπίτι μου. Η
ανταπόκρισή μου στην αγωγή είναι εξαιρετική. Θα χαρακτήριζα την κατάστασή μου
ιδιαίτερα ελπιδοφόρα. Ούτε εφιάλτες, ούτε ημικρανίες, ούτε εμμονές. Και νιώθω ακόμη
καλύτερα τώρα που ξεκουμπίζεται η γριά. Όλη μέρα μαζεύει και σωριάζει στο διάδρομο
την προίκα της μέσα σε κάτι μαδημένες βαλίτσες. Θα φύγει το επόμενο πρωί.
Το βράδυ μού χτυπάει το κουδούνι, αλλά κάνω ότι δεν ακούω. Λάθρα απ’ το ματάκι
της πόρτας βλέπω διάχυτη στο μπαγιάτικο μούτρο της μια έκφραση που μου θυμίζει τις
παλιές καλές μέρες με το Αφεντικό. Δεν θα με εξέπληττε αν μάθαινα ότι έχουν κάποια
μακρινή συγγένεια.
Το επόμενο πρωί ξυπνάω από τα χαράματα. Με ξυπνάει μάλλον αυτή που πάλι σέρνει
σακούλες από το διάδρομο στο ασανσέρ. Κοντεύει η ώρα που περνάει το σκουπιδιάρικο.
Το ασανσέρ έχει μπλοκάρει στον τέταρτο. Απελπισία. Ξέρω ότι θέλει να προλάβει το
σκουπιδιάρικο. Όπως πάει δεν θα μπορέσει να κατεβάσει τις σακούλες έγκαιρα. Είναι
βαριές, είναι γριά, είναι απότομες οι σκάλες.
Σήμερα όλα πάνε στραβά στη διαβολόγρια. Νιώθω μια ακατάσχετη χαρά. Βγαίνω έξω
στο μπαλκόνι για να απολαύσω την παράσταση της ήττας της. Στη γωνία, ο Γρηγόρης
κρυμμένος πίσω από τους κάδους των σκουπιδιών. Στην άλλη μεριά του δρόμου, μέσα
στην καρότσα ενός φορτηγού παραφυλάει ο διευθυντής του. Ακούω από την ανοιχτή
μπαλκονόπορτα θορύβους από το διάδρομο. Πετάγομαι στο ματάκι της πόρτας και την
βλέπω να κουτρουβαλιάζει με μανία τις σακούλες. Ίσως τελικά και να προλάβει.
47_
ΔΩΡΑ ΚΑΣΚΑΛΗ

Ξανατρέχω στο μπαλκόνι. Ο Γρηγόρης κρατάει μια σιδερόβεργα. Νομίζουν οι έρημοι ότι
καμιά συμμορία κλέβει κάθε πρωί τα γάλατά τους. Η Κυρά-Κατίνα βγαίνει κούτσα-
κούτσα από τη διπλανή πολυκατοικία, ακολουθώντας τη γνωστή διαδρομή μέχρι τα
μπουκάλια με το λαχταριστό, άσπρο υγρό. Η διπλανή σέρνει σαν κεφάλια παιδιών
τέσσερις σακούλες σκουπιδιών, κοιτάζοντας με δέος κατά τη γωνία. Ακούγεται το
σκουπιδιάρικο που φτάνει.
Η Κυρά-Κατίνα πάει να χουφτώσει τα τρία καθημερινά γάλατά της, η γριά ορμάει να
προλάβει το σκουπιδιάρικο, ο Γρηγόρης αποκαλύπτεται από την κρυψώνα του και
σηκώνει απειλητικά τη σιδερόβεργα προς το μέρος της κλέφτρας, ο διευθυντής σαλτάρει
από την καρότσα, φωνάζοντας στον Γρηγόρη να προσέξει για να μην συμβεί καμία
συμφορά. Η σιδερόβεργα ξεφεύγει από το χέρι του Γρηγόρη και τρυπάει, σουβλίζει
μάλλον τις δύο από τις τέσσερις σακούλες. Τα μπουκάλια πέφτουν από τα χέρια της
Κατίνας, ο Γρηγόρης ξεκοιλιάζει κατά λάθος τις σακούλες, η παλιόγρια ουρλιάζει κι ο
διευθυντής τηλεφωνεί στην Αστυνομία. Οι σκουπιδιάρηδες τελειώνουν με τους κάδους της
γωνίας και βλαστημούν την τύχη τους που πρέπει να μαζέψουν με το χέρι τα σκορπισμένα
σκουπίδια. Στη μέση του δρόμου, χάσκουν χυμένα από το αεροστεγές τους περίβλημα
κόκαλα ανθρώπινα. Κόκαλα πριονισμένα, κόκαλα ακέραια γυαλίζουν κάτω απ’ τις
πρώτες αχτίδες του ήλιου που τόλμησε να επισκεφθεί μετά από καιρό το στενό μας.
48_
ΠΕΝΤΕ ΖΩΕΣ ΚΙ ΕΝΑ ΜΥΘΙΣΤΟΡΗΜΑ

Τρίτη ζωή
ΝΑΖΗΤΗΣΑ ΤΟ ΞΑΦΝΙΑΣΜΑ, περιπλανήθηκα στα ερεβώδη σπλάχνα της ηρωίδας μου,
έφτιαξα έναν κόσμο εφιαλτικό με υλικά της διπλανής πόρτας. Αγαπητέ μου
εκδότη, ηθελημένα άφησα μετέωρο το τέλος. Σκέφτηκα ότι μια δόση σαρκασμού θα
εξισορροπούσε το σκοτάδι που κάλυπτε το σκηνικό της δράσης και ήταν σύμφυτο με τον
ψυχισμό της Χριστίνας.
Α
Αναρωτιέμαι, βέβαια, πώς ο σημερινός άνθρωπος, ο οποίος βάλλεται πανταχόθεν από
μια ανεξέλεγκτη βία (σε τηλεόραση, σινεμά, ηλεκτρονικά παιχνίδια, εφημερίδες), μπορεί
να αντέξει κάτι ανάλογο και στα βιβλία που διαβάζει. Ίσως αν δοκίμαζα έναν πιο
συγκαλυμμένο τρόπο παρουσίασης του ανθρώπινου κτήνους, με ύφος περισσότερο
ανάλαφρο, να είχα τα ίδια αποτελέσματα και ίσως μεγαλύτερη αναγνωσιμότητα.
Η αστυνομική λογοτεχνία, την οποία πολλοί μεγαλόσχημοι ειδικοί θεωρούν
παραλογοτεχνία, έχει προσφέρει πολλά στη μελέτη του ακατέργαστου και απρόβλεπτου
της ανθρώπινης φύσης, δίνοντας παράλληλα στο συγγραφικό σύμπαν μοναδικές
περσόνες. Μπορεί να φαίνεται τολμηρό το εγχείρημά μου· δεν έχω προηγούμενη πείρα,
αλλά θα κάνω όλες τις καλές και φιλότιμες προσπάθειες. Όπως μπορείτε κι εσείς να
διαπιστώσετε, σημείωσα σημαντική πρόοδο όσον αφορά τον απογαλακτισμό της ηρωίδας
μου από το πληγωτικό μου παρελθόν. Και θα συνεχίσω μέχρι την οριστική της απόσχιση
από τη γράφουσα.
Για να μην μακρηγορώ, καταχρώμενη την υπομονή σας, οδηγώ την Χριστίνα μακριά
από το γενέθλιο τόπο, στην πρωτεύουσα, και ξεκινώ την αφήγησή μου, στην οποία
πρωταγωνιστές θα είναι ένας αστυνόμος, ένα πτώμα και η επίλυση ενός μυστηρίου με την
ουσιαστική αρωγή του φίλου της, οργανίστα και ερασιτέχνη ντέτεκτιβ:
49_
ΔΩΡΑ ΚΑΣΚΑΛΗ

Μετά το τελευταίο εξάμηνο με τις αποκαλύψεις, τα σκάνδαλα, το σκοτάδι και το
άπλετο φως που έπεσε πάνω σε δίκαιους και άδικους, η Χριστίνα ένιωθε ότι έπρεπε ν’
αλλάξει για λίγο τον αέρα της. Αυτή η ξαφνική επιθυμία συνέπεσε με την άφιξη των
προβληματισμένων γονέων που ανακάλυψαν όψιμα ότι το παιδάκι τους διέτρεξε
θανάσιμο κίνδυνο.
Η συμβίωση κράτησε μόνο μια μέρα. Την επόμενη, αρπάχτηκε από την πρόταση του
Περικλή να τον επισκεφθεί στην Αθήνα, έβαλε δυο-τρεις αλλαξιές σ’ ένα σακβουαγιάζ και
πήρε το πρώτο πρωινό τρένο για την πρωτεύουσα.
Η πόλη την υποδέχτηκε με μια ερημιά που είχε χρόνια να δει. Το κοχλάζον καλοκαίρι
έβραζε στο καζάνι του: αυτοκίνητα, πολυκατοικίες, τρένα και λιγοστούς ανθρώπους που
δεν είχαν πια παρά ελάχιστες αντοχές. Το θεώρησε κακό σημάδι που έβλεπε οδηγούς να
διαπληκτίζονται στο δρόμο. Ακόμη κι ο ταξιτζής που μίσθωσε, ένιωθε να τη βρίζει μέσα
από τις σχισμές των κιτρινισμένων δοντιών του· δεν κατάλαβε γιατί την θεωρούσε
υπεύθυνη, επειδή δεν είχε σταυρώσει άλλο πελάτη μετά απ’ αυτήν. Μέσα στο μεσημέρι και
ειδικά Κυριακή μεσημέρι, θα ήταν αυτοκτονικό να βγει κάποιος στα καυτερά χείλια του
πεζοδρομίου και να ζητήσει να τον ταξιδέψουν μέχρι την καρδιά της Αθήνας που άχνιζε.
Ευτυχώς το διαμέρισμα του Περικλή ήταν σκιερό –σχεδόν όλες τις εποχές, αλλά για
τώρα αποδεικνυόταν σωτήρια η θέση του- και σε θερμοκρασία μισοχαλασμένου ψυγείου.
Τα δύο κλιματιστικά δούλευαν στο φουλ, τα στόρια ήταν μέχρι κάτω κατεβασμένα, τα
ψάρια έκοβαν βόλτες στα ενυδρεία τους μην γνωρίζοντας τίποτε για το ανθρώπινο δράμα
που εκτυλισσόταν εκτός νερού. Ευτυχώς το σπίτι θα ήταν όλο δικό τους: η μητέρα του
έλειπε για το καθιερωμένο τάμα της στην Τήνο, ο αδερφός του για διακοπές με κάτι
φίλους του στην Κεφαλλονιά.
Στον Περικλή την οδήγησε πριν μερικά χρόνια η αγάπη της για το εκκλησιαστικό
όργανο, μολονότι η ίδια ήταν εντελώς άμουση. Αυτό το πολυφωνικό ξύλινο Όργανο με τα
σιδερένια νεύρα την συνέπαιρνε με την αρμονία του, σαν τυφλό που μολονότι δεν ήξερε
να διαβάζει τη μπράϊγ, καταλάβαινε πάντως ότι όλα αυτά τα έκτυπα σχήματα είχαν
κάποιο νόημα. Ο Περικλής είχε προσφερθεί παλαιότερα να της κάνει μαθήματα, πρόταση
που γνώριζε ότι δεν μπορούσε να πραγματοποιηθεί, εφόσον εκείνη παρέμενε κολλημένη
στη γενέθλια πόλη της.
50_
ΠΕΝΤΕ ΖΩΕΣ ΚΙ ΕΝΑ ΜΥΘΙΣΤΟΡΗΜΑ

Ευτυχώς έγιναν και παρέμειναν φίλοι –έστω κι εξ αποστάσεως-, χωρίς να υπάρξει ποτέ
κάποιος υπαινιγμός για μια εγγύτερη σωματική επαφή, ακόμη και στις μεγαλύτερες
αγαμίες τους. Και φυσικά όταν βρίσκονταν, όπως τώρα καλή ώρα, κάθονταν με τις ώρες
να καλύψουν τα κενά της ενημέρωσης που είχαν ο ένας για τη ζωή του άλλου.
Της πήρε σχεδόν δυο μέρες για να του αφηγηθεί τον εφιάλτη της δουλειάς που είχε
αφήσει πίσω της. Και σχεδόν μιάμιση ακόμη για να μιλήσει, με πολλές αστείες πινελιές και
εκ του ασφαλούς πια, για τα έργα και τις ημέρες της δηλητηριώδους γηραιάς κυρίας που
έγινε γνωστή στο πανελλήνιο ως «η δολοφόνος των πακετάδων» με δεκάδες φόνους στο cv
της, οι οποίοι εξιχνιάστηκαν ανά την Ελλάδα και μετά από αρκετά χρόνια.
Ο Περικλής την άκουγε και δεν χόρταινε. Γιατί είχε δύο αγάπες: τη μουσική και τα
άλυτα μυστήρια. Στην πρώτη ήταν επαγγελματίας, αλλά όσον αφορούσε τη δεύτερη
δήλωνε ένθερμος ερασιτέχνης. Όχι ότι είχε εξιχνιάσει ποτέ του κανένα έγκλημα, αλλά
μπορούσε να υπερηφανευτεί ότι διατηρούσε εδώ και μήνες το μεγαλύτερο σκορ στο
ιντερνετικό παιχνίδι «Βρες το δολοφόνο», ενώ ήταν κι ένας εκ των administrators του
φόρουμ: «Ειδεχθή εγκλήματα που συντάραξαν τον κόσμο».
Αφού τελείωσε με τα δικά της, ήταν πλέον η σειρά του Περικλή. Ο οργανίστας αρχικά
σχεδίαζε να της πει αναλυτικά για όλη τη σεζόν που πήγε στράφι, καθώς η οικονομική
δυσπραγία έριξε έξω κάποιους εκπολιτιστικούς συλλόγους που τον καλούσαν για
συναυλίες. Ήθελε να της εξομολογηθεί και τον ανεπίδοτο έρωτά του για τη Νεφέλη, τη
Συννεφούλα όπως θα την κορόιδευε η Χριστίνα, που έμενε πεισματικά προσηλωμένη στα
διδάγματα της θρησκείας της και στις μελωδίες του Οργάνου και δεν είχε μάτια για τον
πτωχό καλλιτέχνη. Αλλά τελικά της τα είπε τηλεγραφικά και παρασυρμένος από το πάθος
του, την έβαλε να του αφηγηθεί σε όλες τις λεπτομέρειές τους τις κινήσεις της γριάς το
βράδυ που χάθηκε ο πακετάς του Θωμά, αλλά και τότε που συνέβη η ψευδοεξαφάνιση του
Γρηγόρη, πίσω από την οποία αποδείχτηκε αργότερα ότι κρυβόταν η δόλια γειτόνισσά της
που ήθελε να ρίξει στάχτη στα μάτια της αστυνομίας, για να μπορέσει να φύγει
ανενόχλητη, αλλά και για να θολώσει τις έρευνες για τον πρώτο –πραγματικό- νεκρό.
Η Χριστίνα τα επανέλαβε με βαριά καρδιά και περίμενε να έρθει το βραδάκι, για να
βγούνε μέχρι το κοντινό άλσος και να πλακωθούνε στις μαργκαρίτες. Ευτυχώς γι’ αυτήν, ο
Περικλής αφιέρωνε αρκετές ώρες της ημέρας στη μελέτη του, κι έτσι η ίδια μπορούσε να
μελετά με τη σειρά της τα φουτουριστικά σχέδια της παμπάλαιας και μονίμως
51_
ΔΩΡΑ ΚΑΣΚΑΛΗ

κατεβασμένης τέντας, σε κάθε σύντομη βόλτα της στον πηχτό αέρα της βεράντας· ή να
κολλάει το μούτρο της στο ενυδρείο που είχε εγκαταστήσει ο αδερφός του Περικλή στο
δωμάτιό του και προσωρινό της καταφύγιο, μια υδάτινη υπερπαραγωγή με δέκα τροπικά
ψάρια και κάτι γλιτσιασμένα πλαστικά κοράλλια, και να παρατηρεί αυτή τη διόλου
συναρπαστική ζωή των ζωντανών που δεν ήξεραν από ανία, αστική ζέστη και
καλοκαιρινή αποχαύνωση. Παρόμοιο ενυδρείο, αλλά μικρότερο σε μέγεθος και
φτωχότερο σε ψάρια είχε κι ο Περικλής στο δωμάτιό του, αυτού όμως ούτε που του έριχνε
δεύτερη ματιά.
Πέντε μέρες μετά τον ερχομό της, ο Περικλής την άφησε για πρώτη φορά μόνη και
πήγε μέχρι την Γοτθική Εκκλησία για να παίξει στο γάμο ενός ζευγαριού από την Οσάκα.
Ο φίλος της είχε βρει μια τακτική πηγή εσόδων, που τον έσωζε πολλές φορές από τη
λιμοκτονία, στον υστερικό ρομαντισμό των κατοίκων της Άπω Ανατολής, οι οποίοι
ήθελαν να ντυθούν δυτικότροπα στην «πιο ευτυχισμένη στιγμή της ζωής τους» –
πιγκουΐνος ο άντρας και τούρτα η γυναίκα- και να φωτογραφηθούν με θέα το
ηλιοβασίλεμα του Σουνίου.
Για μερικές ώρες, η Χριστίνα θα είχε όλο δικό της το σπίτι των αγοριών με τα ενυδρεία,
για να αναπνεύσει τον αέρα του σταματημένου χρόνου, να σκαλίσει τα συρτάρια του
φίλου της και ν’ ανακαλύψει κάπου ανάμεσα στις παρτιτούρες τα περιπαθή ποιήματα, τα
οποία ήταν σίγουρη ότι σκάρωνε ο Περικλής για την άκαρδη και κουφή μούσα του. Αυτό
ήταν ένα χούι που έσερνε από παιδί, όταν βρήκε ανάμεσα στα εσώρουχα της μάνας της, τα
γράμματα που της έστελνε ο πατέρας της από το στρατό. Πριν τα γράμματα, δεν θα
μπορούσε ποτέ να φανταστεί ότι οι γονείς της είχαν αγαπηθεί, ότι είχαν τσαλακώσει στα
νιάτα τους το αιώνιο περίβλημα της σοβαρότητας, αποκαλώντας σε χρόνους ανύποπτους
ο ένας τον άλλο «θησαυρούλη».
Το κυνήγι του δικού της θησαυρού διέκοψε το τηλεφώνημα του Περικλή και μάλιστα
σε ώρα που έπρεπε κανονικά να κοπανάει τα πλήκτρα του Οργάνου, όσο η κοντή,
πιθανώς, γιαπωνεζούλα, θα έκανε τη θριαμβευτική της εμφάνιση, οδεύοντας προς το βωμό
της αγάπης και προσπαθώντας ν’ αποφύγει να πατήσει την ουρά του νυφικού.
Ο γάμος είχε ματαιωθεί, γιατί το ζευγάρι μάλωσε. Έτσι, τα κερατιάτικα τα πλήρωσε ο
Περικλής που έχασε το μεροκάματο. Αλλά δεν ήταν αυτό που αλλοίωνε τη φωνή του.
52_
ΠΕΝΤΕ ΖΩΕΣ ΚΙ ΕΝΑ ΜΥΘΙΣΤΟΡΗΜΑ

Εξάλλου και η Χριστίνα και ο φίλος της αντιμετώπιζαν με ιδιαίτερη ψυχραιμία την
έλλειψη ρευστότητας που τους ταλάνιζε.
«Πρέπει να έρθεις αμέσως! Βάλε κάτι λίγο καλό, πάρε ένα ταξί –θα βρεις ένα δεκάευρο
μέσα στη γυάλα με τα κοχύλια- κι έλα εδώ! Σε παρακαλώ, μην ρωτήσεις τίποτε. Δεν είναι
ώρα για καθυστερήσεις! Απλώς έλα. Είναι ζήτημα ζωής και…». Ο αρχικός επιτακτικός
τόνος του Περικλή έσβησε λίγο πριν το «θάνατο».
«Καλά», πρόλαβε να πει η Χριστίνα, πριν της κλείσει ο Περικλής το τηλέφωνο στα
μούτρα.
Αυτό το «κάτι καλό» την παραξένεψε. Ποτέ άλλοτε ο Περικλής δεν είχε ασχοληθεί με
τις ενδυματολογικές της επιλογές. Αλλά ειδικά στην παρούσα κατάστασή της, αυτό το
«καλό» ήταν πολύ σχετικό, γιατί είχε προλάβει να ρίξει στο σακβουαγιάζ δυο μακό
μπλουζάκια, ένα τζιν παντελόνι και μια ντουζίνα εσώρουχα. Λεφτά φυσικά δεν είχε για
ψώνια ούτε όμως και τη διάθεση να τριγυρνάει στην αγορά, μ’ αυτή την καταραμένη
κολλώδη ζέστη που έπεφτε πάνω της σαν καυτή βεντούζα. Θα μπορούσε να πεταχτεί μέχρι
την αδερφή της και να κουτσοβολευτεί με κανένα από τα φαρδιά της φορέματα που
γέμιζαν τις ντουλάπες της –έχοντας εξορίσει στο πατάρι τα έξαλλα κορμάκια και τις μίνι
φούστες-, από τότε που πήρε είκοσι κιλά με τις εγκυμοσύνες και καλοβολεύτηκε στο
περίσσιο λίπος της νέας μανούλας.
Ο επιτακτικός τόνος στη φωνή του Περικλή ματαίωνε κάθε εναλλακτικό σχέδιο.
Όρμησε στο δωμάτιο της μάνας του και μετά από μια σύντομη αναζήτηση –που πολύ την
χάρηκε, γιατί ανακάλυψε ένα κακογερασμένο ημερολόγιο από τα νιάτα της και μερικές
κιτρινισμένες φωτογραφίες, τις οποίες έβαλε στο δωμάτιο κάτω από το μαξιλάρι της μαζί
με το ταλαιπωρημένο τετράδιο, για να τα μελετήσει αργότερα με την ησυχία της-,
αποφάσισε να φορέσει ένα άσπρο μεταξωτό πουκάμισο που είχε η κυρα-Κούλα για καλό,
με βάτες αεροπλανοφόρα και χρυσά κουμπιά.
Ο ταξιτζής την κοίταξε με καχυποψία, όταν του ζήτησε να την πάει από το
συντομότερο δρόμο στην Γοτθική Εκκλησία. Το θέαμα που παρουσίαζε ήταν σίγουρα
αλλόκοτο, αλλά εκείνη την ώρα και με τέτοια τρομάρα οι πετυχημένες στιλιστικές επιλογές
ήταν μάλλον πολυτέλεια.
Ο Περικλής την περίμενε στην κορυφή της σκάλας που έβγαζε στην εκκλησία. Με
τέτοια ζέστη κι έδειχνε σαν κατεψυγμένος. Η Χριστίνα πίστευε ότι η καρναβαλίστικη
53_
ΔΩΡΑ ΚΑΣΚΑΛΗ

εμφάνισή της θα του έφτιαχνε το κέφι. Γιατί πραγματικά, βλέποντας το είδωλό της στη
γυάλινη τζαμαρία της εισόδου, φαινόταν σα νούμερο βαριετέ «τότε και τώρα»: το
αισθητικής δεκαετίας ογδόντα πουκάμισο μισοξεχείλιζε απ’ το τζιν του εικοστού πρώτου
αιώνα, οι δε διαχρονικές μπαλαρίνες είχαν μια τάση φυγής από τα ιδρωμένα πόδια της.
«Πώς είσαι έτσι; Πώς θα σε παρουσιάσω έτσι;»
«Περικλή, θα μας τρελάνεις; Τι περίμενες; Να πάω στου Ντιορ να ντυθώ και να σου
έρθω του κουτιού; Μου είπες να τσακιστώ και τσακίστηκα. Αυτό που βλέπεις είναι ό,τι
καλύτερο μπορούσα να κάνω». Η Χριστίνα ήθελε να γελάσει με την καρδιά της, αλλά
βλέποντας την παγωμένη μάσκα του Περικλή έριξε τα μάτια κάτω και περίμενε σιωπηλά
μια κάποια εξήγηση. Προς τι ο τόσος τρόμος;
«Ευτυχώς, δεν με είδε που ανέβηκα επάνω. Ο Πάστορας πετάχτηκε μια στιγμή να
ελέγξει τα κλιματιστικά κι εγώ...»
«Αν σου πω ότι σε παρακολουθώ…»
«Χριστίνα, δεν είναι ώρα για φθηνό πνεύμα. Τα πράγματα είναι σοβαρά. Σε φώναξα
για να παίξεις ένα ρόλο και πρέπει να τον παίξεις στο όνομα της φιλίας μας».
«Τον καρνάβαλο σίγουρα μπορώ να τον παίξω… Καλά σταματάω. Μπορείς να
ηρεμήσεις και να πιάσεις τα πράγματα από την αρχή;»
«Στο σπίτι, μετά. Προς το παρόν. Άκου και θυμήσου: Είσαι καλεσμένη μου και είχαμε
κλείσει ραντεβού για να έρθεις να παρακολουθήσεις την τελετή, άρα εμφανώς
καλοντυμένη. Μετά την ατυχή κατάληξη του γάμου, ήρθες μόνο και μόνο για να σου
δείξω το Όργανο της εκκλησίας. Θα σε πάρω, λοιπόν, να ανεβούμε επάνω και τότε θα μας
κάνει εντύπωση μια μυρωδιά που θα έρχεται από το Όργανο. Θα ανοίξουμε την πόρτα
μαζί και θα ανακαλύψουμε το πτώμα. Μαζί. Ο Πάστορας θα πει ότι όλη την ώρα ήμασταν
μαζί. Εγώ δεν ανέβηκα ποτέ μόνος μου στον όροφο. Κατάλαβες;»
«Πτώμα; Πάλι πτώμα; Δεν είμαστε καλά. Θέλεις να πεις…»
«Θέλω να πω ότι την ώρα που ο Πάστορας πήγε μέχρι έξω στην αποθήκη για να
ελέγξει το μηχάνημα που βγάζει κρύο αέρα, εγώ ανέβηκα στον πάνω όροφο όπου
βρίσκεται το Όργανο για να ζεστάνω τα χέρια μου. Ήρθα που ήρθα άδικα των αδίκων,
ήθελα να κάνω λίγη εξάσκηση. Η μυρωδιά ήταν ανυπόφορη λόγω της ζέστης. Έκανα ένα
σύντομο έλεγχο από φόβο μήπως είχε ψοφήσει κανένα ποντίκι ή καμιά αδέσποτη γάτα
54_
ΠΕΝΤΕ ΖΩΕΣ ΚΙ ΕΝΑ ΜΥΘΙΣΤΟΡΗΜΑ

και μη βρίσκοντας τίποτε, άνοιξα και το καταραμένο πορτάκι. Εκεί μέσα βρισκόταν και
βρίσκεται το πτώμα».
«Κατάλαβα. Και θέλεις μάρτυρα. Μα γιατί φοβάσαι παιδί μου; Η εκκλησία ήταν
κλειστή καιρό;»
«Τρεις μέρες τώρα».
«Άρα εγώ θα πω ότι ήμασταν συνέχεια μαζί στο σπίτι. Ποιος θα μας αμφισβητήσει; Και
μετά, γιατί σε κόφτει τόσο να έχεις άλλοθι; Εσύ ένα πτώμα βρήκες…»
«Δεν είναι ένα οποιοδήποτε πτώμα. Είναι η Νεφέλη».
Ήταν η σειρά της Χριστίνας να παγώσει. Πάνω που έλεγε να ξεφύγει από το αίμα και
τους φόνους, έμπλεκε στα χειρότερα και μάλιστα καλούνταν να συμμετέχει και σ’ ένα
ψέμα. Φυσικά, έπρεπε να πάρει μια σχεδόν αυτόματη απόφαση, για το αν θα πρόσφερε το
πολύτιμο άλλοθί της στον παλιό της φίλο. Υπό άλλες συνθήκες η απάντηση θα ήταν
εύκολη, αλλά μετά την ανατροπή των βεβαιοτήτων και το ξεβράκωμα των υπεράνω
υποψίας πολιτών, δυσκολευόταν να διακρίνει καθαρά τους ένοχους από τους αθώους.
Χωρίς να το καταλάβει, η Χριστίνα μπήκε στο χορό. Ο Πάστορας εμφανίστηκε
ευδιάθετος στην πόρτα και διέκοψε την αγωνιώδη προσπάθειά της να πάρει μια οριστική
απόφαση.
«Νομίζω ότι είναι ώρα να κλείσουμε. Ε, και οι αναποδιές είναι μέσα στο πρόγραμμα.
Περικλή, θα σε περιμένω την Κυριακή. Α, εσείς είσαστε η φίλη που περίμενε; Τι κάνετε;»
Έδωσε το χέρι στον Πάστορα, συστήθηκε συνοπτικά και περίμενε από τον Περικλή να
κάνει την κίνησή του. Εκείνος ζήτησε από τον Πάστορα ν’ ανέβουν ένα λεπτό με τη φίλη
του στον πάνω όροφο, για να της δείξει το θαυμάσιο Όργανο της εκκλησίας.
«Περικλή, κλείδωσε εσύ τότε. Για να δείτε με την ησυχία σας το Όργανο. Μόνο που
έκλεισα τον κλιματισμό και μάλλον δεν θα αντέξετε πάνω από πεντάλεπτο».
«Ξέρετε, ξέχασα το κλειδί στο σπίτι. Αφού θα ήσασταν εσείς πιο νωρίς, σκέφτηκα ότι
δεν χρειαζόταν να το κουβαλήσω μαζί μου. Θα κάνουμε μόνο ένα λεπτό. Δεν θα σας
καθυστερήσουμε παραπάνω».
Ο Πάστορας μούτρωσε αδιόρατα, αλλά αποφάσισε να παίξει τον καλό στη
φιλοξενούμενή τους. Μπήκαν όλοι μέσα στην εκκλησία που κρατούσε μια υποψία δροσιάς
και οι δυο φίλοι ανέβηκαν σχεδόν τρέχοντας για να δούνε το Όργανο, για να τους
55_
ΔΩΡΑ ΚΑΣΚΑΛΗ

χτυπήσει η μπόχα στα ρουθούνια, για ν’ ανοίξουν το πορτάκι, για ν’ ανακαλύψουν το
πτώμα και ν’ αρχίσουν τις φωνές.
Το επεισόδιο με την αστυνομία και τις ανακρίσεις η Χριστίνα το είχε πρόσφατο. Αλλά
για τον Περικλή ήταν κάτι πρωτόφαντο, παρά τις ώρες που περνούσε στο ίντερνετ,
συζητώντας με μακριά νυχτωμένους γραφικούς για φόνους και μυστήρια.
Για τη Χριστίνα, οι αστυνομικοί της πρωτεύουσας αποδείχτηκαν λιγάκι πιο
εξευγενισμένοι, σε σχέση με τα επαρχιακά μοντέλα του είδους. Μέχρι και παγωμένο νερό
τους κέρασαν, όσο έπαιρναν τις καταθέσεις τους. Και φυσικά τα γραφεία τους ήταν
ωραιότερα, δροσερότερα κι απέπνεαν τον αέρα της εξουσίας των Κεντρικών, σε αντίθεση
με το Τμήμα της γειτονιάς της που φαινόταν ότι είχε να βαφτεί από τότε που το έχτισαν.
Για τον Περικλή πάλι, που είχε πάει μόνο μια-δυο φορές στο Τμήμα για να βγάλει
ταυτότητα και πρόσφατα διαβατήριο, ήταν μια εμπειρία που δεν μπορούσε να
αξιολογήσει υπό το κράτος του πανικού του και της ανάγκης του να πει τα σωστά
πράγματα και κυρίως τα εναρμονισμένα με την κατάθεση της φίλης του.
Ο Αστυνόμος Βαρνέζης, ο οποίος ανέλαβε την υπόθεση, είχε τα χρονάκια του –οι
κρόταφοι και οι ρυτίδες έδειχναν πενήντα παρά κάτι-, αλλά διατηρούσε ακόμη την παλιά
του γοητεία, ενώ φρόντιζε επιμελώς και την εμφάνισή του. Βέβαια, στο όλο ατσαλάκωτο
σχήμα παραφωνία ήταν η μόνιμη οισοφαγίτιδα που τον ταλαιπωρούσε –λόγω άγχους
αποφάνθηκε ο γιατρός του- και το διαζύγιό του που τον απομυζούσε οικονομικά με μια
γενναία διατροφή που πλήρωνε για την οικοκυρά σύζυγο και τα δυο αγγελούδια του, τα
οποία στόλιζαν με τις φωτογραφίες τους το τακτοποιημένο γραφείο του. Ευτυχώς για τον
ίδιο, υπήρχαν τα πατρικά κτήματα με τις ελιές στην Πελοπόννησο -και μερικά
παραθαλάσσια οικόπεδα στο χωριό, που έδινε κατά καιρούς αντιπαροχή για την
κατασκευή μπλοκ πολυτελών εξοχικών κατοικιών- και μπορούσε να συντηρεί την
αποσχισθείσα οικογένεια, το δίλιτρο SUV του και τα Ούγκο Μπος κοστούμια του.
 Ο Βαρνέζης συμπάθησε αμέσως την Χριστίνα. Για την ακρίβεια, τον κέρδισε ο
δυναμισμός και η οξύνοιά της, όπως και η απαράμιλλη ψυχραιμία της. Το γεγονός ότι
έμαθε γρήγορα από την ίδια την ανάμιξή της στην ατυχή υπόθεση της δολοφόνου των
πακετάδων, δεν άλλαξε την αρχική του διαίσθηση για την κοπέλα με το αστείο ντύσιμο
και το βιτριολικό χιούμορ. Μολονότι ο Βαρνέζης εκτιμούσε ανέκαθεν τις καλοντυμένες
γυναίκες και το γούστο ήταν ένα βασικό κριτήριο στην επιλογή των κατά καιρούς
56_
ΠΕΝΤΕ ΖΩΕΣ ΚΙ ΕΝΑ ΜΥΘΙΣΤΟΡΗΜΑ

συντρόφων του, στην παρούσα περίπτωση αποφάσισε να παραβλέψει αυτό τον
απαράβατο όρο και να προσφέρει στη βασική μάρτυρα Νο2 την αμέριστη συμπάθειά του.
Από την άλλη, και όχι μόνο λόγω φύλου, ο Περικλής δεν του γέμισε το μάτι. Η μόνιμη
προσπάθειά του να υποδυθεί τον αθώο, τον άνθρωπο με τα χίλια άλλοθι, τον καθιστούσε
ακόμη πιο ένοχο στα μάτια του. Εκτιμούσε βέβαια το ότι ο βασικός μάρτυρας Νο1 και
ίσως υποψήφιος ύποπτος, παραδέχτηκε αμέσως ότι γνώριζε, και μάλιστα πολύ καλά, τη
Νεφέλη. Εξάλλου, πώς ήταν δυνατόν να κρύψει το γεγονός, το οποίο θα μπορούσε να
διασταυρωθεί από άλλους μάρτυρες, ότι της είχε κάνει παλιότερα ιδιαίτερα μαθήματα στο
Όργανο; Αλλά προχώρησε, προς μεγάλη έκπληξη του Αστυνόμου, κι ένα βήμα παραπέρα:
ομολόγησε τον χωρίς ανταπόκριση έρωτά του για τη δολοφονημένη νέα. Μάλιστα έδειχνε
καταρρακωμένος από την «ξαφνική απώλεια μιας τέτοιας αέρινης γυναίκας που έχασε
τόσο άδικα τη ζωή της», όπως δήλωσε λυρικά κι εμφατικά συνάμα.
Το άλλοθι που του πρόσφερε η Χριστίνα ήταν μια σπαζοκεφαλιά για τον Βαρνέζη.
Κάτι άλλο που περιέπλεκε τα πράγματα ήταν ότι και το θύμα και ο Περικλής είχαν κλειδί
για να μπαίνουν στην εκκλησία και να μελετούν στο Όργανο. Επίσης κλειδί είχε και ο
Πάστορας κι ένας ακόμη που τελούσε χρέη επιτρόπου –ή όπως αλλιώς το λένε στη
θρησκεία τους. Σίγουρα περίμενε πολλά από την έρευνα στο σπίτι όπου έμενε μόνο του το
θύμα κι ακόμη περισσότερα από το ψαχούλεμα στον υπολογιστή της, από τους
κομπιουτεράδες της δίωξης ηλεκτρονικού εγκλήματος. Πολλές φορές ο Βαρνέζης έπιανε
τον εαυτό του να νιώθει ανίκανος να παρακολουθήσει την εξέλιξη του εγκλήματος, με την
επέλαση της τεχνολογίας την οποία χρησιμοποιούσαν, ο καθένας για τους δικούς του
σκοπούς, και οι καλοί και οι κακοί.
Η ανακάλυψη των ερωτικών επιστολών του Περικλή στο διαμέρισμα του θύματος,
έδειχνε ότι η πρώιμη αποκάλυψη του συντετριμμένου βασικού μάρτυρα Νο1 -και
πιθανότατα πλέον υποψήφιου υπόπτου- δεν ήταν παρά μια κίνηση εντυπωσιασμού που
έπεσε γρήγορα στο κενό. Ο αρνημένος έρωτας υπήρξε σε πολλές περιπτώσεις αρκετά
ισχυρό κίνητρο για να στρίψει η βίδα και των πιο λογοκρατούμενων ανθρώπων. Αλλά
αυτό το ήξερε καλά ο Βαρνέζης από επαγγελματική πείρα, χωρίς να του λείπει και η
προσωπική. Προτιμούσε βέβαια να ξεχνάει εκείνον τον εκβιασμό που έκανε πριν από
χρόνια σε μια Ουκρανή –ένα κορίτσι του πεζοδρομίου που του γυάλισε- για να την
σπιτώσει και να την έχει κατ’ αποκλειστικότητα. Ευτυχώς πρόλαβε το Αλλοδαπών και την
57_
ΔΩΡΑ ΚΑΣΚΑΛΗ

απέλασε και δεν έκανε τα χειρότερα, που θα δυναμίτιζαν πιθανόν τη θέση του και τον
άγουρο τότε γάμο του. Έτσι, θυμόταν ως επί το πλείστον τις στατιστικές και τις ετήσιες
εκθέσεις που έφταναν μέχρι το γραφείο του με εγκληματολογικές αναλύσεις για το προφίλ
των δολοφόνων.
Ο Βαρνέζης είχε για αρχή, εκτός από τις καταθέσεις της Χριστίνας, του Περικλή και του
Πάστορα, την έκθεση του έμπειρου ιατροδικαστή κ. Τσάπα: ως πιθανότερη ημέρα θανάτου
υποδεικνυόταν η προηγούμενη από την ανακάλυψη του πτώματος και ως αιτία για την
κατάληξη του θύματος, ο στραγγαλισμός. Ο ιατροδικαστής σημείωνε μάλιστα ότι δεν
είχαν βρεθεί ίχνη σεξουαλικής βίας πάνω στο -άλλοτε δροσερό- κορμί της κοπέλας ούτε
και ενδείξεις πρόσφατης συνουσίας.
Οι έρευνες στον τόπο του εγκλήματος δεν απέδωσαν πολλά. Την επίμαχη ημέρα που
πιθανόν έγινε το έγκλημα, τα λίγα γεροντάκια που είχαν απομείνει στη γειτονιά, ήταν
κλεισμένα μέσα στα διαμερίσματά τους, με τα κλιματιστικά να δουλεύουν στο κόκκινο,
και φυσικά κανένας μάρτυρας δεν είχε δει κάποια περίεργη κίνηση από και προς την
εκκλησία, με εξαίρεση τη μέρα που ανακαλύφθηκε το πτώμα.
Από την άλλη μεριά, η Σήμανση δεν είχε να επιδείξει κάτι ιδιαίτερο: τα δακτυλικά
αποτυπώματα που βρέθηκαν στον πάνω όροφο ανήκαν στον Πάστορα, στον επίτροπο,
στο θύμα και φυσικά στους δύο μάρτυρες. Στο σημείο δε που βρισκόταν το Όργανο,
ελάχιστοι είχαν πρόσβαση και σίγουρα όχι οι απλοί πιστοί. Ο Βαρνέζης ήταν σχεδόν
σίγουρος ότι ο φόνος είχε γίνει μέσα στην εκκλησία. Η Νεφέλη Κοπανίτσου είχε ανοίξει
αυτόβουλα με το δικό της κλειδί τη βαριά είσοδο, πιθανόν κάποια ώρα της ημέρας που θα
θεωρούνταν από τους γείτονες ως φυσιολογική, για να δικαιολογήσουν την παρουσία της
εκεί και να μην δώσουν σημασία. Πιθανότατα θα συνοδευόταν από το δολοφόνο της, θα
τον γνώριζε μάλιστα αρκετά καλά ώστε να μην φαίνεται φοβισμένη ή ότι οδηγείται εντός
της εκκλησίας δια της βίας, κάτι που σίγουρα θα τραβούσε την προσοχή κάποιου
περαστικού ή περιοίκου. Έπρεπε, λοιπόν, να ξεκινήσει την έρευνα από το φιλικό κύκλο
της κοπέλας και να ελέγξει ενδελεχώς τα άλλοθι των μαρτύρων που είχαν κλειδί από την
εκκλησία: του αχώνευτου Περικλή, του Πάστορα και του επιτρόπου.
Την πεποίθησή του ότι έπρεπε να αναζητήσει το δολοφόνο στον κύκλο του θύματος
ήρθε να επιβεβαιώσει και η συγκομιδή από τον υπολογιστή της κοπέλας, η οποία
αποδείχτηκε εξαιρετικά φτωχή, αποκλείοντας οποιαδήποτε υποψία για πιθανό
58_
ΠΕΝΤΕ ΖΩΕΣ ΚΙ ΕΝΑ ΜΥΘΙΣΤΟΡΗΜΑ

διαδικτυακό φονικό χέρι που ήταν πολύ της μοδός το τελευταίο διάστημα. Ο Βαρνέζης
αναθάρρησε με το νέο κι ένιωσε ξανά στα νερά του. Η Νεφέλη είχε έναν από δεύτερο χέρι
υπολογιστή μόνο για εξάσκηση, εφόσον το τελευταίο διάστημα πήγαινε σε φροντιστήριο
για την απόκτηση του ECDL, απαραίτητου προσόντος για να κάνει τα χαρτιά της για
οποιαδήποτε θέση στο Δημόσιο. Άρα ο Βαρνέζης δεν χρειαζόταν τις γνώσεις των
κομπιουτεράδων για να προχωρήσει, παρά μόνο το σχεδόν αλάνθαστο ένστικτό του.
Μάλιστα, έκανε γνωστή την πρόθεσή του να σκαλίσει το φιλικό κύκλο της εκλιπούσης
στον εμβρόντητο Περικλή, όταν τον ξανακάλεσε για να δώσει συμπληρωματική κατάθεση,
περιμένοντας να δει αντιδράσεις. Του τόνισε δε ότι οι δολοφόνοι είναι συχνότερα φίλοι ή
γνωστοί παρά άγνωστοι.
Την ίδια ώρα η Χριστίνα βρισκόταν σ’ ένα μεγάλο δίλημμα. Από τη μια μεριά έπρεπε
να μείνει και να συμπαρασταθεί στον Περικλή που, απαρηγόρητος, ήταν κλεισμένος όλη
τη μέρα στο δωμάτιό του και δεν ήθελε μήτε να δει κανένα, μήτε να φάει, μήτε να
κοιμηθεί. Η Χριστίνα γνώριζε στο πετσί της ότι ο χωρισμός από τον αγαπημένο είναι ένας
μικρός θάνατος, αλλά δεν μπορούσε να κατανοήσει πώς ένιωθε κάποιος που έχανε
«ξαφνικά την αγάπη από τον ίδιο τον ακατάβλητο χάροντα, τόσο πρώιμα και τόσο άδικα
και για τον έρωτα και για το αντικείμενό του», όπως είχε σημειώσει ο Περικλής στο
περιθώριο της ανοιγμένης πάνω στο πιάνο παρτιτούρας. Από την άλλη μεριά, άρχισε να
αισθάνεται περίεργα για την παραμονή της κάτω από την ίδια στέγη μ’ έναν άνθρωπο
που της είχε ζητήσει να πει ψέματα. Αναγνώριζε βέβαια ότι ο Περικλής που ήξερε μέχρι
τότε ήταν ένας μειλίχιος άνθρωπος, ένας ευαίσθητος καλλιτέχνης που προτιμούσε να
αγαπάει στο σκοτάδι χωρίς να διεκδικεί. Αλλά, μετά τα τελευταία γεγονότα, επηρεασμένη
σαφώς κι από τη στάση του Βαρνέζη που έριχνε σπόντες μπροστά της κι ενίοτε τον
αντιμετώπιζε περισσότερο ως ύποπτο παρά ως μάρτυρα, άρχισε να τρυπώνει μέσα της
αυτός ο ύπουλος φόβος, όπως τότε με τη γριά.
Την απάντηση στην εσωτερική πάλη της Χριστίνας έδωσε, απρόσμενα, η αδερφή της:
ένα ξαφνικό επαγγελματικό ταξίδι την υποχρέωνε ν’ αφήσει για μερικές μέρες τα παιδιά
της μόνα –ο σύζυγος δεν έπαιζε ποτέ πρωταγωνιστικό ρόλο στο μεγάλωμά τους- και
φυσικά θα ήταν ασύμφορη η λύση της παραμονής της αλλοδαπής νταντάς όλη τη μέρα
στο σπίτι. Προτιμήθηκε, λοιπόν, η Χριστίνα που συνέπεσε εκείνο το διάστημα να ψάχνει
59_
ΔΩΡΑ ΚΑΣΚΑΛΗ

εναγωνίως για νέα στέγη και κάποιο κουτσοχαρτζιλίκι, κι επιπλέον δεν ήταν είκοσι πέντε
ετών και ξανθομαλλούσα Σλάβα, όπως η Σβετλάνα.
Ο Περικλής μέσα στον πόνο του για την αιώνια απουσία της αγάπης και στην τρομάρα
του να ξεφύγει από τα νύχια του Βαρνέζη, δεν έφερε ιδιαίτερες αντιρρήσεις. Εξάλλου,
είχαν επιστρέψει στο σπίτι μητέρα κι αδερφός και ο χώρος μειωνόταν δραστικά, για να
έχουν την πολυτέλεια της φιλοξενίας ενός ακόμη ατόμου. Απλώς, δεν του καλοάρεσε που
η φίλη του θα έμενε μόνη, με τα ανιψάκια της όλη μέρα πάνω από το κεφάλι της, και τον
κορτάκια γαμπρό της όλη νύχτα να στήνει μάτι στην κλειδαρότρυπα του δωματίου της,
μπας και δει τίποτε ενδιαφέρον από την κοιμωμένη κουνιάδα του. Προσπάθησε, λιγάκι
χλιαρά βέβαια, να πείσει την Χριστίνα να δεχτεί να μείνει και να εγκατασταθεί στο σαλόνι
τους, αλλά αυτή ήταν ανένδοτη. Εξάλλου, παρά την αφραγκία της, αναγνώριζε στη φίλη
του μια υπερβάλλουσα δόση τακτ.
Ο Βαρνέζης χάρηκε με τα νέα της μετεγκατάστασης της Χριστίνας. Δεν μπήκε καν στον
κόπο να το κρύψει από τον Περικλή Μπουλουγούρη που καθόταν απέναντί του κι έτρεμε
σαν το ψάρι. Γνώριζε ότι ήταν ανόητο να ανταγωνίζεται αυτό το αδύνατο παλικάρι με τα
λεπτά δάχτυλα και τους λεπτότερους τρόπους. Δεν μπορούσε να φανταστεί ότι μια κοπέλα
σαν την Χριστίνα θα επιθυμούσε ερωτικά έναν τέτοιον άντρα. Την είχε κόψει για πιο
γήινη, πρακτική και λογική και ο Βαρνέζης σπάνια έπεφτε έξω με τις γυναίκες.
Εκείνο το πρωινό ο Περικλής ανάσανε για πρώτη φορά μετά από καιρό, καταπίνοντας
γενναίες δόσεις κλιματιζόμενου αέρα. Η διασταύρωση των καταθέσεων των περιοίκων
αποδείκνυε ότι, τουλάχιστον, αυτός δεν εθεάθη στην περιοχή, παρά μόνο την ημέρα της
ανακάλυψης του πτώματος. Ο Πάστορας, επίσης, είχε καταθέσει ότι ο αξιότιμος
οργανίστας της εκκλησίας είχε βρει το πτώμα παρουσία της Χριστίνας Κουράκου, όπως
εξάλλου είχε επιβεβαιώσει και η ίδια. Αλλά και το γενετικό υλικό που βρέθηκε στο πτώμα,
συγκρινόμενο με το δείγμα που αίματος που είχε δώσει αυτοβούλως, τον αθώωνε πλέον
πανηγυρικά. Άρα, έφευγε από πάνω του κάθε σκιά.
Ο Βαρνέζης του τα ανακοίνωσε όλα αυτά, εξακολουθώντας να φαίνεται εντονότατα
δυσαρεστημένος με την εξέλιξη της υπόθεσης. Του είπε μάλιστα ότι ο Πάστορας είχε
παρόμοια παρατράγουδα με τον ίδιο, γιατί η κατάθεση δύο ηλικιωμένων αδερφών, που
έμεναν στον πρώτο όροφο της πολυκατοικίας απέναντι από την εκκλησία, τον
τοποθετούσε στον τόπο του εγκλήματος το επίμαχο χρονικό διάστημα, πλην όμως οι
60_
ΠΕΝΤΕ ΖΩΕΣ ΚΙ ΕΝΑ ΜΥΘΙΣΤΟΡΗΜΑ

συγκεκριμένες δεν θεωρούνταν τόσο αξιόπιστες ως μάρτυρες λόγω της παλαιότερης
μακροχρόνιας περίθαλψή τους στο Δρομοκαΐτειο. Η διασταύρωση του άλλοθί του
απέδειξε ότι το ίδιο διάστημα έλειπε οικογενειακώς στην Αίγινα. Όσο για τον επίτροπο,
είχε εισαχθεί στο νοσοκομείο με κρίση σκωληκοειδίτιδας μια εβδομάδα προ του φόνου κι ο
ίδιος ο Βαρνέζης τον επισκέφθηκε στο θάλαμό του, όπου και του πήρε κατάθεση. Η
κατακλείδα της άτυπης ενημέρωσης του πρώην υποψήφιου υπόπτου και νυν βασικού
μάρτυρα Νο1 ήταν ότι οι έρευνες στο παρελθόν της Νεφέλης Κοπανίτσου, καθώς και οι
ανακρίσεις φίλων και συγγενών δεν αποκάλυψαν τίποτε παραπάνω πέραν του ότι
επρόκειτο για μια όμορφη αλλά χαμηλών τόνων κοπέλα, εσωστρεφή, βαθιά θρησκευόμενη
και με αγάπη στο Όργανο.
Ενώ ο Περικλής ήταν έτοιμος ν’ αναχωρήσει και να τρέξει στην Χριστίνα για να της πει
τα καθέκαστα που αποδείκνυαν την πέραν πάσης αμφιβολίας αθωότητά του, τον βίδωσαν
στην καρέκλα του τα νέα δεδομένα που του αράδιαζε με τόση μεθοδικότητα ο Βαρνέζης. Ο
ερασιτέχνης ντέντεκτιβ μέσα του, ήταν έτοιμος ν’ αναδυθεί από τη λήθη και να συνδράμει
αυτόν τον χαρισματικό επαγγελματία που έπαιρνε σιγά-σιγά στα μάτια του τη αίγλη του
ινδάλματος.
«Και οι απέναντι;» τον ρώτησε ξαφνικά, λες και άστραψε στο σκοτάδι του μυαλού του
μια φευγαλέα σκέψη.
«Τι εννοείς οι απέναντι;»
«Νομίζω ότι μας διαφεύγει κάτι». Ο ερασιτέχνης έκανε αμέσως κολεγιά με τον
επαγγελματία κι αυτοχρίσθηκε βοηθός του.
«Τι να μας ξεφεύγει; Κάτι γεροντάκια είναι που ξέμειναν στην Αθήνα, ξεχασμένα από
συγγενείς και τον Θεό τον ίδιο». Ο Βαρνέζης παράβλεψε τον πρώτο πληθυντικό. Ήδη
σκεφτόταν πυρετωδώς. Από καθαρό επαγγελματικό εγωισμό, δεν μπορούσε να δεχτεί ότι
ένας ευαίσθητος οργανίστας θα του άνοιγε τα μάτια. Βέβαια, κάκιζε και τον εαυτό του που
λειτούργησε με τον Περικλή πιο πολύ συναισθηματικά και δεν εκμεταλλεύτηκε όσα
μπορούσε να μάθει απ’ αυτόν για τη Νεφέλη. Εξάλλου, ένας ερωτευμένος έχει πάντα
τεταμένη την προσοχή του στο αντικείμενο του πόθου του, όπως καλή ώρα έκανε κι ο ίδιος
με την Χριστίνα, αφήνοντας τις λεπτομέρειες της υπόθεσης στο έλεος των εν πολλοίς
ανίκανων υφισταμένων του.
61_
ΔΩΡΑ ΚΑΣΚΑΛΗ

«Μην γελάσετε, κύριε Αστυνόμε. Θυμήθηκα αυτό που λέγατε για τους ανθρώπους του
περιβάλλοντος των θυμάτων, ότι είναι και οι συχνότεροι θύτες. Ναι, αλλά περιβάλλον δεν
είναι μόνο οι φίλοι και οι συγγενείς: είναι και όσοι κατοικούν στα πέριξ. Ρωτήσατε να
μάθετε για τους γείτονες;»
«Περικλή, σου είπα ότι ρωτήσαμε τους πάντες κι, όσο ήταν δυνατόν, τους ελέγξαμε.
Υπάρχει κάτι που μου κρύβεις;»
«Τη Νεφέλη την ξέρανε όλοι στην περιοχή. Έπαιζε εναλλάξ με μένα το Όργανο κι είχε
ένα μοναδικό, βελούδινο τρόπο να αποκαλύπτει τη μελωδία μέσα από τους τερατώδεις
αυλούς του. Πολλοί στη γειτονιά, ανεξάρτητα από το θρήσκευμά τους, έρχονταν και μας
άκουγαν. Συχνά μάλιστα περίμεναν να κατέβουμε για να μας συγχαρούν».
«Περικλή δεν καταλαβαίνω τι μου λες. Αν ξέρεις κάτι, πες το ξεκάθαρα και μη μιλάς με
γρίφους».
«Όπως σας είπε και ο Πάστορας, είχαμε κλειδί από την εκκλησία, για να πηγαίνουμε,
όταν είχαμε χρόνο, και να μελετούμε στο Όργανο. Στη γειτονιά δεν μας βλέπανε μόνο τις
Κυριακές, αλλά και πολλά απογεύματα που πηγαίναμε για μελέτη, εναλλάξ, πότε εγώ και
πότε εκείνη».
«Αυτό τι σχέση έχει με το φόνο;» ρώτησε ανυπόμονα ο Βαρνέζης.
«Της τα έλεγα. Της έλεγα να κλειδώνει ξανά, όταν άνοιγε την εκκλησία κι ανέβαινε
πάνω για να παίξει. Λες και το διαισθανόμουν.»
«Θέλεις να πεις ότι….»
«Θέλω να πω ότι είναι πιθανόν εκείνο το βράδυ ή το απόγευμα - γιατί το πρωί ή το
μεσημέρι, μέσα στη ζέστη, θα ήταν σχεδόν τρελό να έρθει για να μελετήσει- η αστόχαστη
μπήκε στην εκκλησία κι άφησε για μια ακόμη φορά ξεκλείδωτα».
«Και κάποιος την ακολούθησε. Κάποιος επίσης γνωστός, ίσως από τη γειτονιά, ίσως
κάποιος υπεράνω υποψίας» συμπλήρωσε προβληματισμένος ο Βαρνέζης.
«Αστυνόμε μου, πώς το ξέχασα; Έπρεπε από την πρώτη στιγμή να πονηρευτώ. Κι είναι
και το άλλο. Αχ, μου τα έλεγε η Νεφέλη και τότε γελούσα και την κορόιδευα
αλαφροΐσκιωτη! Μου έλεγε ότι ένιωθε κάποιον να την καρφώνει με το βλέμμα του, όταν
ανέβαινε τα σκαλιά της εκκλησίας».
«Υπήρχε κάποιος που την παρακολουθούσε και δεν μου το είπες από την πρώτη
στιγμή;»
62_
ΠΕΝΤΕ ΖΩΕΣ ΚΙ ΕΝΑ ΜΥΘΙΣΤΟΡΗΜΑ

«Αστυνόμε, τότε με ρωτούσατε λες κι ήμουν εγώ ο ύποπτος. Είχα μυαλό μόνο να σώσω
το τομάρι μου. Πού να φανταστώ…Μάλιστα πριν από κανένα χρόνο, της έστελνε κάποιος
λουλούδια ανώνυμα. Για την ακρίβεια τα άφηνε στην κορυφή της σκάλας μπροστά στη
σιδερένια εξώπορτα. Πρέπει να έγινε δυο-τρεις φορές αυτό. Καταλάβαμε ότι τα έστελναν
σε κείνη, γιατί ο άγνωστος τ’ άφηνε μόνο τις Κυριακές που έπαιζε η Νεφέλη στο Όργανο».
«Βρε Περικλή, ξεχνάνε τόσο σημαντικά στοιχεία; Άρα υπήρχε κάποιος που είχε εμμονή
με την κοπέλα. Σου είχε πει κάτι άλλο; Υπήρξε δηλαδή και προσέγγιση;»
«Η Νεφέλη δεν μου είπε ξανά τίποτε, Αστυνόμε μου. Ήταν αρκετά ντροπαλή και
κλειστή κοπέλα και ειδικά όταν την κορόιδεψα με τα λουλούδια…»
«Άρα πρέπει να ρίξω ξανά τα ξεφτέρια να σαρώσουν τη γειτονιά. Κάτι θα μας
διαφεύγει» είπε με αναπτερωμένες τις ελπίδες του ο Βαρνέζης. Και λίγο πριν
αποχαιρετήσει τον Περικλή, του έδωσε μια καρτ-βιζίτ με τα τηλέφωνά του,
αναγνωρίζοντας την πολύτιμη βοήθεια του οργανίστα.
Ο Περικλής αφηγήθηκε με ανάμικτα συναισθήματα στη Χριστίνα όλα τα νέα της
ημέρας. Προτίμησε να την επισκεφθεί το απόγευμα, όταν τ’ ανίψια της θα είχαν πέσει για
ύπνο αποκαμωμένα από το ολοήμερο παιχνίδι, και θα μπορούσαν να έχουν λίγη ησυχία.
Από τη μια ήταν χαρούμενος που καθάρισε οριστικά τ’ όνομά του, αλλά από την άλλη
ένιωθε αβάσταχτες ενοχές, λες και θα μπορούσε να κάνει κάτι για να γλιτώσει τη Νεφέλη
από το θάνατο.
Η Χριστίνα χάρηκε με την αθωότητα του φίλου της, γιατί το νευρικό της σύστημα
αδυνατούσε ν’ αντέξει μια ακόμη μεγάλη ανατροπή. Προσπάθησε μάλιστα να τον πείσει
ότι δεν ήταν δικό του το φταίξιμο που δολοφόνησαν τη Νεφέλη. Η Χριστίνα πίστευε ότι
θα έπρεπε η νεκρή να έχει πιο οξυμμένο το ένστικτο της αυτοσυντήρησης, ώστε να
προστατέψει επαρκέστερα τον εαυτό της. Ωστόσο, αυτό που την τρόμαζε, όπως εμφατικά
είπε στον Περικλή, ήταν η επιλογή του θαυμαστή της να την στραγγαλίσει, αρνούμενος
την απόρριψή της. Αλλά κάτι τέτοιο φυσικά ενέπιπτε στη δικαιοδοσία της ψυχιατρικής
και δεν ήταν δική της δουλειά να κάνει αναλύσεις.
Για δεύτερη φορά σε μια μέρα το μυαλό του Περικλή πήρε χίλιες στροφές. Στο
άκουσμα των τελευταίων λόγων της Χριστίνας, έτρεξε στο τηλέφωνο, σχημάτισε στο
καντράν το κινητό του Βαρνέζη και μόλις άκουσε το «παρακαλώ», άρχισε να του τσιρίζει:
«Αστυνόμε! Κάτι σοβαρό! Κάτι πολύ σοβαρό! Όλα κουμπώνουν σιγά-σιγά».
63_
ΔΩΡΑ ΚΑΣΚΑΛΗ

Η Χριστίνα έβλεπε τον Περικλή να κοπανιέται έξαλλος πάνω από το τηλέφωνο και στο
ακουστικό του ο Βαρνέζης παρέμενε αμήχανα σιωπηλός, σκεπτόμενος ότι μάλλον είχε
μπλέξει με άνθρωπο το λιγότερο ιδιόρρυθμο.
«Αστυνόμε! Ελάτε να μας βρείτε. Θα είμαι με την Χριστίνα, στην Γοτθική Εκκλησία!».
Αμέσως μετά, η Χριστίνα παράτησε σύξυλο το γαμπρό της που μόλις είχε επιστρέψει
από τα ούζα με τους συναδέλφους του μετά τη δουλειά, «για να ασχοληθεί και λίγο με τα
βλαστάρια του» κι ακολούθησε τρέχοντας το φουριόζο Περικλή. Ο Βαρνέζης στο άκουσμα
του ονόματος της Χριστίνας, έβαλε ένα περιπολικό που ξεκινούσε βάρδια, να τον πετάξει
μέχρι τον ανήφορο της οδού Παλαμά.
Ο Αστυνόμος είχε ήδη στηθεί ανυπόμονα στην είσοδο της εκκλησίας, όταν είδε από
μακριά μέσα στο μούχρωμα ν’ ανεμίζουν η φούστα και τα μαλλιά της Χριστίνας, η οποία
αυτή τη φορά του φάνηκε εξαιρετικά όμορφη και περισσότερο από ποτέ του γούστου του.
Ο Περικλής, πιο μπροστά, ασθμαίνοντας έκανε τα τελευταία του βήματα μέχρι τη σκάλα
κι έπεσε βαρύς πάνω στο πρώτο σκαλοπάτι, μη μπορώντας ν’ αρθρώσει κουβέντα.
«Υπάρχει και τρίτος! Ένας ανιψιός. Αυτός πρέπει να είναι! Δεν μπορεί!»
Ο Περικλής ακουγόταν εντελώς ακατάληπτος. Η Χριστίνα κοίταξε ερωτηματικά τον
Βαρνέζη κι εκείνος με τη σειρά του σήκωσε απελπισμένος τους ώμους του.
«Μην με κοιτάτε έτσι! Δεν είμαι εγώ ο τρελός. Απλώς είμαι συγκλονισμένος με την
ανακάλυψη! Ακούστε με, Αστυνόμε! Μου είπατε για τις δυο γριές απέναντι. Οι έρημες δεν
θα κατάλαβαν τι σας είπαν. Μάλλον άλλος τους υπαγόρευσε να σας τα πουν, να ρίξουν
τις υποψίες στον Πάστορα και φυσικά να αποσιωπήσουν την παρουσία του. Αστυνόμε,
Χριστίνα, σας είπα ότι πολλοί της γειτονιάς έρχονταν και μας άκουγαν. Ανάμεσά τους και
δυο γριές που όσες φορές τις είδα δεν μου φαίνονταν στα καλά τους. Μάλιστα ο Πάστορας
κάθε φορά μου έλεγε θυμωμένα ότι τις έπιανε ο ύπνος και το ροχαλητό τους ακουγόταν σ’
ολόκληρη την αίθουσα. Οι δύο αυτές γυναίκες συνοδεύονταν πάντα από ένα χλωμό
παλικάρι, στο ύψος μου κοντά, σχεδόν απόκοσμα όμορφο. Αυτός πρέπει να ήταν ο
θαυμαστής. Από το διαμέρισμά τους φαίνεται κατευθείαν η είσοδος και η σκάλα της
εκκλησίας. Τα δικά του μάτια κάρφωναν τη Νεφέλη, τη Νεφέλη μου».
«Δηλαδή λες ότι εκείνο το βράδυ που ήρθε για μελέτη η Νεφέλη, ήταν κι αυτός παρών,
την ακολούθησε…» ρώτησε με φοβισμένη φωνή η Χριστίνα.
64_
ΠΕΝΤΕ ΖΩΕΣ ΚΙ ΕΝΑ ΜΥΘΙΣΤΟΡΗΜΑ

«Περικλή, τελικά είσαι σπουδαίος! Αν θυμάμαι καλά οι γριές στην κατάθεσή τους
επέμεναν ότι ήταν μόνες τους στο σπίτι, ότι «δεν ήταν ο Νίκος μαζί τους, όχι αυτή τη
φορά». Μου είχε κάνει εντύπωση που το λέγανε συνέχεια. Και κατέθεσαν σχεδόν τα ίδια
πράγματα. Σαν να ήταν συνεννοημένες. Πώς δεν το είδαμε από την πρώτη στιγμή; «.
«Φαίνεται ότι η τρέλα έχει παράδοση στην οικογένεια. Ο νεαρός θα παραφύλαγε στο
παράθυρο. Θα είδε τη Νεφέλη που άνοιξε την εκκλησία και την άφησε ξεκλείδωτη. Δεν
μπορεί, θα είχε μάθει απ’ έξω τις κινήσεις της. Κόσμος δεν υπήρχε στο δρόμο. Αλλά ακόμη
κι αν κυκλοφορούσε κανείς, δεν θα του φαινόταν περίεργο που κάποιος αναζητούσε λίγη
δροσιά στον κηπάκο της εκκλησίας. Τα καλοκαίρια με τις ζέστες, οι άνθρωποι της
γειτονιάς ανεβαίνουν τη σκάλα και κάθονται στο παγκάκι που είναι κάτω από τη
νεραντζιά. Έτσι θα φαινόταν κι εκείνος: ότι έψαχνε να δροσιστεί. Ποιος ξέρει πόση ώρα
έμεινε κρυμμένος στο σκοτάδι. Κι αφού είδε ότι δεν υπήρχε κανείς στο δρόμο ή σε
μπαλκόνι απ’ όπου ήταν ορατός, θα γλίστρησε βιαστικά σα σκιά μέσα στην ξεκλείδωτη
εκκλησία. Ίσως να στάθηκε μια στιγμή για ν’ απολαύσει το παίξιμό της, προτού ανέβει
επάνω…»
«Περικλή, μην βασανίζεις τον εαυτό σου. Αστυνόμε, νομίζω ότι είναι ώρα να
αναλάβετε δράση. Είμαι σίγουρη ότι πολύ σύντομα θα βρείτε το νεαρό και θα έχετε στα
χέρια σας την ομολογία του».
Η Χριστίνα κοίταζε ικετευτικά τον Βαρνέζη. Η ψυχολογία του Περικλή ήταν άθλια.
Είχε έρθει η ώρα να γυρίσουν πίσω: ο Περικλής στο ενυδρείο του κι εκείνη στα ατίθασα
ανίψια της. Ο ρόλος, εξάλλου, και των δυο τους είχε τελειώσει. Η Χριστίνα ήταν βέβαιη ότι
η υπόθεση του Περικλή θα επιβεβαιωνόταν απ’ τις εξελίξεις, μόλις η αστυνομία
ολοκλήρωνε τις έρευνές της.
Ένα μήνα μετά, η Χριστίνα έλαβε μια ανθοδέσμη που συνοδευόταν από μια κάρτα, στο
διαμέρισμα που της είχε παραχωρήσει ένας παλιός συμφοιτητής της και νυν διπλωμάτης
στο Χονγκ Κονγκ:
Τέλος κακό, αλλά, ελπίζω για μας, όλα καλά.
Στέφανος Βαρνέζης
65_
ΔΩΡΑ ΚΑΣΚΑΛΗ

Τέταρτη ζωή
ΟΜΙΖΩ ΟΤΙ ΤΟ ΠΑΡΑΚΑΝΑ. Γέμισα πτώματα κι αίμα τις σελίδες μου κι όμως δεν
κατάφερα να υποβάλω το αίσθημα του μυστηρίου και της ανατροπής, όσο
θαυμαστά το κάνουν οι μετρ του είδους. Ομολογώ την ήττα μου, αγαπητέ υποψήφιε
εκδότη μου, και σας δίνω το λόγο μου ότι η αστυνομική λογοτεχνία από τούδε και στο
εξής μπορεί να κοιμάται ήσυχη.
Ν
Την τρίτη μου ζωή ελπίζω να την εκλάβετε ως μια (τραγική) απόπειρα αντιγραφής
ενός είδους που θέλει εντρύφηση και μελέτη, για να μπορέσει να μπει κάποιος με αξιώσεις
στα χωράφια του.
Πρέπει να βρω αλλού το συγγραφικό μου δρόμο κι ίσως στην πορεία ανακαλύψουμε –
εγώ κι εσείς, σε αγαστή συνεργασία- ότι μπορώ να κατασταλάξω και να μεγαλουργήσω σε
πιο ανοιχτόκαρδα περιβόλια, με λέξεις που μοσχομυρίζουν ζωή και υπόσχεση και έρωτα.
Εξάλλου, ξεφυλλίζοντας τις σελίδες των εφημερίδων και καταλήγοντας στη λίστα των
ευπώλητων, διαπίστωσα ότι η αισθηματική λογοτεχνία ήταν και παραμένει η βασίλισσα
στην καρδιά των αναγνωστών. Αυτή και το (νεο)ιστορικό μυθιστόρημα που πήρε τα
τελευταία χρόνια τα πάνω του. Αλλά εδώ, πρέπει να σας ξεκαθαρίσω ότι όσο και να με
παρακαλέσετε, ιστορικό μυθιστόρημα δεν πρόκειται να γράψω. Θέλει γνώσεις και χρόνο
και προσοχή· γενικώς απαιτεί πολλά περισσότερα προσόντα, σε αντίθεση με την
αστυνομική λογοτεχνία που μπορεί να βγει και πετυχημένη, αν ο συγγραφέας διαθέτει
οξύνοια –αλλά φευ, στην περίπτωσή μου, όπως παραδέχτηκα και στην αρχή του
κεφαλαίου μου, ναυάγησε μέχρι και ο κοινός νους. Ύστερα, λίγο δύσκολα να εντάξω εδώ
μια ζωή αφηγημένη στο παρελθόν, αφού η ηρωίδα μου είναι μια σύγχρονη γυναίκα.
Μακριά από μένα τα μεταφυσικά.
Αποφάσισα, λοιπόν, να γράψω στην τέταρτη ζωή της Χριστίνας για έναν έρωτα, όχι
απαρνημένο του παρελθόντος ή στραγγαλισμένο από τα χέρια των ασεβών, αλλά για έναν
66_
ΠΕΝΤΕ ΖΩΕΣ ΚΙ ΕΝΑ ΜΥΘΙΣΤΟΡΗΜΑ

έρωτα δυνατό και ζωντανό που ελπίζω να κρατήσει το ίδιο ζωντανό και το αναγνωστικό
σας ενδιαφέρον:
Η ζωή της Χριστίνας πήρε για μια ακόμη φορά μια εντελώς απρόβλεπτη τροπή. Πάλι
καλά που επέμενε ο Περικλής να πάνε σε κείνο το Κορεάτικο πίσω από το Σύνταγμα.
Ήξερε πώς είχε οικονομικές στεναχώριες, όπως και κείνη άλλωστε, αλλά από την άλλη δεν
της πήγαινε η καρδιά να του χαλάσει το χατίρι, ειδικά αφού ήθελε να το γιορτάσουν που
είχαν αίσιο τέλος τα βάσανά του με το πτώμα της Νεφέλης και κυρίως με το πτώμα του
έρωτά του. Γιατί εκείνο το βράδυ έκανε την τελευταία σπονδή σε όλα τα φαντάσματα των
ανεπίδοτων ερώτων που τον βασάνιζαν από την εφηβεία του και δήλωσε ότι επιτέλους θα
επικεντρωνόταν σε πιο γήινα πράγματα.
Το ευχάριστο κλίμα εκείνης της βραδιάς ήρθε να ενισχύσει η παρουσία του Κρέοντα
Διαφάνη, του παλιού συμφοιτητή της Χριστίνας. Ο Διαφάνης, με το μπλέιζερ και το
μεταξωτό φουλάρι δεν θύμιζε σε τίποτε το σκεβρωμένο παλικαράκι που γνώρισε η
Χριστίνα στο κυλικείο της Φιλοσοφικής.
Η ιστορία του Διαφάνη, ο οποίος υπήρξε κάποτε περισσότερο Ανακρέων παρά Κρέων,
ήταν μια καθαρόαιμη ιστορία κοινωνικής καταξίωσης κι επιτυχίας. Αν δεν τον είχε
συναντήσει η Χριστίνα στριμωγμένο κι αφανή σε κείνη την καπνισμένη γωνιά του
αχανούς υπογείου του κυλικείου, πιθανώς τώρα ο Ανακρέων θα δίδασκε Αρχαία
Ελληνικά στους λυκειόπαιδες της Φλώρινας, κληρονομώντας το μικρό αλλά με σταθερή
πελατεία φροντιστήριο των γονιών του. Η Χριστίνα ήταν που είδε στα μάτια του μια
φλόγα που αργοπέθαινε: την επιθυμία να ζήσει το όνειρό του, να περιηγηθεί χώρες και
μουσκουλώδη ανδρικά κορμιά και να κάνει συντροφιά με κομψούς ανθρώπους που δεν
θα είχαν καμία σχέση με τους επαρχιώτες φίλους των γονιών του.
Εκείνη την περίοδο η Χριστίνα περνούσε τη φάση της σωτηρίας των ψυχών των άλλων,
και μάλιστα στην πιο μεγάλη της ένταση. Άλλοι στα νιάτα τους ήθελαν να σώσουνε τον
κόσμο και κείνη ήθελε να σώσει τους ανθρώπους από τον εαυτό τους. Στον Ανακρέοντα
είδε μια μοναδική ευκαιρία να δημιουργήσει ένα αμάλγαμα που δεν θα ήταν ακριβώς μια
αρσενική Γαλάτεια, αλλά ούτε γενικότερα οτιδήποτε αρσενικό σύμφωνα με τα πρότυπα
των νεοελλήνων.
67_
ΔΩΡΑ ΚΑΣΚΑΛΗ

Με πολλές πιέσεις και κατηχήσεις, έβαλε τον Ανακρέοντα να παρατήσει τη Φιλοσοφική
και να ξαναδώσει κρυφά από τους δικούς του Πανελλήνιες, στις οποίες και διέπρεψε
καταλαμβάνοντας τη δεύτερη θέση κατά την εισαγωγή του στη Νομική. Μάταια οι γονείς
του περίμεναν το πτυχίο που θα τους έλυνε τα χέρια και θα τους επέτρεπε να κόψουν
σιγά-σιγά από το φροντιστήριο, αφιερώνοντας περισσότερο χρόνο στον εαυτό τους,
εφόσον θα είχαν εξασφαλισμένη τη διάδοχη κατάσταση. Εν τω μεταξύ, πλήρωναν για τις
ξένες γλώσσες του Ανακρέοντα (γαλλικά, ιταλικά, ισπανικά) μη γνωρίζοντας τα απώτερα
σχέδια του γιου τους και του ιθύνοντος νου που κρυβόταν από πίσω. Από τα χρόνια
εκείνα μπήκαν τα πρώτα θεμέλια για τη μετέπειτα επιτυχία του Ανακρέοντα στη
Διπλωματική Ακαδημία. Πάντως, ο τωρινός Κρέων αναγνώριζε τη συμβολή της Χριστίνας
και την αποκαλούσε «H Σωτήρας μου» ακόμη κι όταν είχε χάσει πλέον τα ίχνη της.
Ο Κρέων Διαφάνης εμφανίστηκε στην πιο κρίσιμη καμπή της ζωής της Χριστίνας, για
να τη σώσει με τη σειρά του. Μόλις την αναγνώρισε, παράτησε σύξυλη την παρέα του –τον
πρέσβη του Τουρκμενιστάν και το μορφωτικό ακόλουθο της Σλοβενίας- κι έτρεξε προς το
μέρος της για να την αγκαλιάσει και στη συνέχεια της βραδιάς για να της προσφέρει το
σπίτι του κι ένα προσωρινό εισόδημα προκειμένου να αναλάβει τη συντήρησή του.
Έτσι βρέθηκε η Χριστίνα στο κέντρο της παλιάς Αθήνας να ποτίζει τις αροκάριες του
Κρέοντα πολλά μέτρα πάνω από την οδό Σκουφά και να πληρώνει τακτικότατα τους
λογαριασμούς του, όσο εκείνος έχτιζε την καριέρα του στο Χονγκ Κονγκ. Η παρουσία της
στο άδειο διαμέρισμα ήταν εξαιρετικά βολική όχι μόνο για την ίδια αλλά και για το νέο
θαυμαστή της, τον Στέφανο Βαρνέζη που επ’ ουδενί ήθελε να επιστρέψει η Χριστίνα στο
βορρά.
Όταν η Χριστίνα έλαβε την ανθοδέσμη με την πολλά υποσχόμενη κάρτα του
Αστυνόμου, δεν ήξερε πώς να νιώσει. Για πρώτη φορά μετά από καιρό ένας άντρας, που
πολλές γυναίκες θα χαρακτήριζαν κελεπούρι, έδειχνε φανερά την προτίμησή του σε κείνη,
αλλά η ίδια παρέμενε αμφίθυμη. Η έλξη που της ασκούσε αυτός ο ωραίος άντρας ήταν
αναμφισβήτητη και λογική, μια που το κορμί της είχε περάσει μια μακρά περίοδο
αγρανάπαυσης. Έπιανε όμως τον εαυτό της να σκέφτεται κι άλλα που μέχρι τότε δεν είχαν
περάσει ποτέ από το μυαλό της, αλλά τα θυμόταν αμυδρά από τις συζητήσεις «μάνα προς
κόρη» που τις βαριόταν αφάνταστα, όταν ήταν πιο νέα. Τώρα λοιπόν δεν έβλεπε στον
Στέφανο μόνο έναν άντρα που υποσχόταν ατελείωτα βράδια πάθους, γεύματα σε μοδάτα
68_
ΠΕΝΤΕ ΖΩΕΣ ΚΙ ΕΝΑ ΜΥΘΙΣΤΟΡΗΜΑ

εστιατόρια και ταξίδια-αστραπή στη Μύκονο, την οποία εκείνος λάτρευε κι όπου είχε
φροντίσει να νοικιάζει από χρόνια ένα σπίτι με πανοραμική θέα στο λιμάνι της. Σε κείνη
τη μεσόφρυδη ρυτίδα του έβλεπε τη μόνιμη έγνοια για τα παιδιά του που μεγάλωναν
χωρίς την καθημερινή παρουσία του, τις μάχες με τη γυναίκα του για να μην του κάνει
αντιπολίτευση πίσω από την πλάτη του –καυγάδες που κατέληγαν σε εξαγορά της σιωπής
της μ’ ένα ακόμη ακριβό κόσμημα ή σ’ ένα αποτοξινωτικό κρεβάτι για να θυμηθούνε τα
παλιά-, τις δεύτερες σκέψεις του να γυρίσει πίσω κι ας μαράζωνε το κορμί και η καρδιά
του στις αρπακτικές τανάλιες της καλλονής, την οποία παντρεύτηκε για γοργόνα και του
βγήκε Σειρήνα.
Δεν ήθελε να του τα πει όλα αυτά. Στην αρχή μιας γνωριμίας είναι πιο λογικό να
γοητεύεται κανείς από τις πιθανότητες της χαράς παρά να αποθαρρύνεται από τις
παραδοχές των προβλημάτων. Ο Στέφανος είχε πάρει σαφή θέση υπέρ της πρώτης, ενώ
εκείνη φλέρταρε κρυφά με τα δεύτερα. Ωστόσο, έπαιζε καλά το ρόλο της πολιορκούμενης
γυναίκας κι εν μέρει τον απολάμβανε μετά την τόση συναισθηματική απραξία.
Τα προβλήματα στην επίλυση του μυστήριου θανάτου της Νεφέλης αποδείχτηκαν
μικρότερα από κείνα της διάλυσης του οικογενειακού γόρδιου δεσμού. Η Μαριλένα,
ισόβια σύζυγος του Βαρνέζη στο δικό της μικροαστικό μυαλό, κάθε φορά που οσμιζόταν
μια νέα γυναίκα στη ζωή του, ενέτεινε την παρουσία της, άλλοτε με γαλιφιές κι άλλοτε με
απίθανες εμπλοκές στην επικοινωνία του με τα παιδιά του. Ο μήνας των περιπάτων, των
ρομαντικών δείπνων και του φρενιασμένου έρωτα έληξε προβλέψιμα άδοξα για τον
Στέφανο, με μια σειρά από τηλεφωνήματα στο κινητό του μέσα στη νύχτα για
υποτιθέμενους πυρετούς της μικρής και για την υποψία της ότι ο μεγάλος έβρεχε ξανά το
κρεβάτι του.
Η Χριστίνα δεν έκανε τις γνωστές σκηνές ζηλοτυπίας. Ο Βαρνέζης είχε συνηθίσει σε
απαιτητικές ερωμένες που τον διεκδικούσαν ολοκληρωτικά –ψυχικά και σωματικά- από
την οικογενειακή εστία, σα να ήταν τύραννοι σε ακμάζουσα αποικία που απαιτούσαν τη
διάλυση κάθε δεσμού με την μητέρα πατρίδα. Η στάση της Μαριλένας ενίσχυε ακόμη
περισσότερο τη δική της αποσχιστική τάση απέναντι στον Αστυνόμο. Ίσως να ευχόταν
κιόλας την υπερίσχυση της αιώνιας συζύγου, για να έχει έναν εμφανή λόγο να φύγει. Από
την άλλη μεριά το κορμί της απαιτούσε το δικό του μερίδιο κόντρα στην όψιμη
ορθολογική της σκέψη.
69_
ΔΩΡΑ ΚΑΣΚΑΛΗ

Ο Βαρνέζης προτιμούσε να κρατάει τη Χριστίνα μακριά από την επέλαση της
Μαριλένας. Ήξερε ότι η νέα του αγαπημένη δεν είχε καμία σχέση με τις νευρώσεις της
πρώην του, παρότι είχε ζήσει στο πρόσφατο παρελθόν δυο φονικά, το ένα μάλιστα σχεδόν
μέσα στο σπίτι της. Ήθελε πάση θυσία να επιμηκύνει την περίοδο της ανεμελιάς, πριν την
μπάσει πολύ μεθοδικά στις αγκυλώσεις και τους σκοτεινούς διαδρόμους της δύσκολης
ζωής του. Όσο γυαλιστερό κι αν ήταν το αυτοκίνητό του, όσο ενδιαφέρουσα κι αν
φαινόταν η καριέρα του με τόσους υφιστάμενους και τόσα άρθρα του αστυνομικού
ρεπορτάζ που ανέφεραν τακτικότατα –και ιδιαίτερα επαινετικά- το όνομά του, πολλά
βράδια έμενε άγρυπνος, σκεπτόμενος γιατί θα έπρεπε να ξυπνήσει την επόμενη μέρα ή τι
προκλήσεις θα του ξημέρωναν που θα απαιτούσαν από κείνον να παραμείνει ζωντανός.
Η Χριστίνα οσμιζόταν στον αέρα όσα ο Στέφανος προσπαθούσε να της κρύψει
ανεπιτυχώς. Εξάλλου, η «συμπτωματική» παρουσία της γυναίκας του στη Μύκονο, δύο
φορές μάλιστα και με παρέα κοινών γνωστών, και η έξαλλη συμπεριφορά της στα μπαρ
που σύχναζαν κι εκείνοι, δεν της άφηνε και πολλά περιθώρια να σκεφτεί κάτι διαφορετικό
από το αυτονόητο.
Ο Στέφανος, βλέποντας την πρώην γυναίκα του στο κέντρο του μισοάδειου μπαρ να
λικνίζεται ναζιάρικα –αν και η ίδια προτιμούσε το καυλωτικά-, απόλυτα εναρμονισμένη
με τον αισθησιακό ρυθμό των λαϊκών του συρμού, δεν μπορούσε να μην κάνει την
συντριπτική σύγκριση με την Χριστίνα, η οποία, παρά τα συντηρητικά ρούχα της και το
χαμηλότονο προφίλ της στις δημόσιες εμφανίσεις τους, στις ιδιωτικές τους στιγμές
φλεγόταν για τα πάντα: για την τέχνη, την κοινωνία, την πολιτική, τον έρωτα, τον ίδιο. Η
Μαριλένα, αντίθετα, ήταν μια καλογυαλισμένη επιφάνεια, μια πλαγγόνα εγκλωβισμένη
στην εικόνα τής άλλοτε ωραίας που δεν μπορούσε να αποδεχτεί ότι γερνούσε κι αυτή,
όπως όλοι.
Την πρώτη φορά δεν τόλμησε να τους πλησιάσει. Τον φώναξε από μακριά, τον πήρε
παράμερα και δείχνοντας την Χριστίνα ξεδιάντροπα τον ρώτησε: «Αυτή είναι η
καινούργια; Και για πόσο θα σου πάει;». Στη Μαριλένα, είτε νηφάλια ήταν είτε
μεθυσμένη, άρεσε να μιλάει για τις «παράνομες» του άντρα της σα να ήταν αυτοκίνητα με
σύντομη ημερομηνία λήξης. Και φυσικά και η στάση του Στέφανου της επέτρεπε να
επιβεβαιώνει τη θεωρία της. Τη δεύτερη φορά που είδε τη Χριστίνα ξανά στο πλευρό του,
μπήκε μέσα της ο φόβος ότι αυτή μπορεί να διέφερε από τις άλλες. Δεν φορούσε τα μίνι
70_
ΠΕΝΤΕ ΖΩΕΣ ΚΙ ΕΝΑ ΜΥΘΙΣΤΟΡΗΜΑ

φορεματάκια που προτιμούσαν οι μικρές, με τις οποίες ξεχαρμιάνιαζε ο Στέφανος. Δεν τον
αγκάλιαζε μπροστά της και δεν τον διεκδικούσε. Φερόταν με ψυχραιμία και σχετική
αποστασιοποίηση, σα να ήταν σίγουρη για τη νίκη της στην καρδιά και τη ζωή του. Η
Μαριλένα σκέφτηκε ότι θα έπρεπε να αναπροσαρμόσει τη στάση της, για να αντιμετωπίσει
τη νέα αντίπαλο κι αποφάσισε να μην πλησιάσει το ζευγάρι μέχρι να βρει ένα αξιόλογο
σχέδιο.
Η Χριστίνα είχε αρχίσει να βαριέται όλο αυτό το κρυφτούλι της πρώην κας Βαρνέζη.
Τις ώρες που καθόταν μόνη της στο μπαλκόνι και χάζευε την κίνηση στην Σκουφά, άφηνε
το μυαλό της να περιπλανιέται σε περιοχές, όπου είχε κάνει εκβιαστική κατάληψη ο
Λόγος. Τότε ήταν που ένιωθε ότι είχε κουραστεί από τους μεγάλους, ατελέσφορους έρωτες,
ότι ίσως να επιζητούσε πλέον τη μικρή ζωή: έναν υπάλληλο σύζυγο, δυο-τρία παιδιά,
πεθερικά, τραπέζια στις γιορτές, διακοπές στο εξοχικό. Όπως πολλές γυναίκες της ηλικίας
της και της γενιάς της, έτσι κι αυτή είχε ζήσει πολλά μοναχικά χρόνια κι είχε προλάβει να
αποδομήσει φιλίες και αγάπες. Μπορεί τελικά αυτό που χρειαζόταν να ήταν μια γαμήλια
τελετή με τριακόσιους καλεσμένους, μια ιδρωμένη παλάμη μέσα στη δική της, έναν κοινό
λογαριασμό, ένα αίσθημα διάρκειας και διαθεσιμότητας σε μια εποχή που όλοι πια δεν
ξέρουν με ποιον θα κοιμούνται αύριο και με ποιον θα ξυπνήσουν μεθαύριο.
Ο Βαρνέζης δεν ήθελε να της υποσχεθεί κάτι και μετά να το πάρει πίσω. Ένας
άνθρωπος τόσο πρόσφατα στραπατσαρισμένος από μια επιλογή ζωής, σίγουρα βρισκόταν
σε περίοδο αποσυμπίεσης. Με την Χριστίνα ξανάρχιζε να εκτιμά σε δόσεις το
συνυπάρχειν, αλλά η κατάκτηση της μοναχικότητας, μετά τη μακροχρόνια και πληθωρική
παρουσία της γυναίκας του και των παιδιών του που μεγάλωναν, ήταν ένα πολύτιμο
κέρδος, βαρύ αντίτιμο για μια σειρά δομικών απωλειών. Περνούσε καλή προσωπική φάση
κι αυτό φαινόταν από το γεγονός ότι μπορούσε να αντιμετωπίζει ψύχραιμα τα
ξεσπάσματα της Μαριλένας∙ σε όλες τις σπασμωδικές κινήσεις της πρώην συζύγου του
μπορούσε πλέον να διακρίνει έναν καταπιεσμένο ψυχισμό που δούλευε στον αυτόματο
πιλότο. Έφτασε να τη λυπάται για τα κόλπα που σκαρφιζόταν για να τον τραβάει στο
σπίτι, όπου και τον περίμενε με διάφανα νεγκλιζέ και αποκαλυπτικά μπέιμπι-ντολ. Το
περίεργο ήταν ότι είχε χαθεί κάθε ίχνος αισθησιασμού, τουλάχιστον από τη δική του
μεριά.
71_
ΔΩΡΑ ΚΑΣΚΑΛΗ

Η Χριστίνα τον μύησε στον κόσμο της αφής, της νόησης, της ευαισθησίας και κυρίως
της ουσιαστικής παρουσίας σε κάθε στιγμή της ζωής του. Ο Βαρνέζης ένιωθε σαν τον
άνθρωπο που σώθηκε παρά τρίχα από τη λαίλαπα του καιρού που περνούσε ερήμην του.
Και πόσο τον ταξίδευε το χιούμορ της. Αυτή η γυναίκα με την ανατρεπτική της οπτική
δημιουργούσε μπροστά στα μάτια του γλυπτό έναν κόσμο πολυδιάστατο, όπου όλα ήταν
δυνατά. Δεν ήθελε να χάσει τίποτε απ’ όλα αυτά που ζούσε μαζί της. Στην αρχή
συμπλήρωνε «προς το παρόν». Στη συνέχεια της σχέσης τους, το παρόν ήταν το μόνο για
το οποίο ζούσε, ένα παρόν με τη διάρκεια που έπρεπε να έχει, για να γίνει ένα πλούσιο και
γεμάτο αναμνήσεις παρελθόν.
Η Χριστίνα από τη δική της πλευρά, πάλευε να τον στριμώξει στο καλούπι της «μικρής
ζωής». Αλλά ήταν όμορφος, ευκατάστατος, με μακρινής λήξης μεταχρονολογημένες
επιταγές ζωής και συναισθηματικές επενδύσεις που ήθελαν συνεχή ανάπτυξη. Εξάλλου και
η ίδια δεν ήξερε αν θα μπορούσε να αποδεχτεί στο μέλλον δύο παιδιά από μια άλλη
γυναίκα.
Πού να φανταζόταν ο Βαρνέζης, ο λαμπερός άντρας με τις πολλές επιτυχίες, ότι η
Χριστίνα τον ήθελε για τόσα λίγα. Αυτός προσέφερε μια κομψή ζωή, ένα καλόγουστα
επιπλωμένο διαμέρισμα στη Γλυφάδα, γνωριμίες σε όλα τα κοινωνικά στρώματα και τις
πολιτικές παρατάξεις. Ήταν ένας μεταμοντέρνος πρίγκιπας της μεσοαστικής τάξης με
αξιόλογη πατρική περιουσία, η οποία του εξασφάλιζε τη ζωή ενός ανερχόμενου
μεγαλοαστού.
Η Χριστίνα ήδη μετρούσε έξι μήνες στην Αθήνα. Χωρίς να το καταλάβει είχε
ξεκολλήσει από το λώρο της κι επιβίωνε κουτσά στραβά σε μια πόλη που χώνευε στο
πολύχωρο στομάχι της όλους τους ξένους, κι άλλους τους ξέβραζε πίσω στον τόπο τους ενώ
άλλους τους εντοίχιζε σε κάποιο από τα άπειρα οικοδομικά της τετράγωνα. Πόσο
διαφορετικό της φαινόταν το στενό της Σκουφά από κείνο της Τούμπας. Δεν θα μπορούσε
ποτέ να φανταστεί παιδιά να παίζουν στον κομψό δρόμο με τις ακριβές μπουτίκ και τα
καφέ του συρμού. Όσο έπαιρνε απόσταση από το χωροχρόνο του παρελθόντος της, άρχισε
να θυμάται τον εαυτό της παιδάκι να παίζει τζαμί, κρυφτό και μήλα, ή να κάνει
εξερευνήσεις στο γηπεδάκι με το χάλασμα στο κέντρο του. Κατά έναν περίεργο τρόπο και
για όσο καιρό ζούσε στο πατρικό της, μεγαλώνοντας το κορμί της, αντί να μικραίνουν τα
κτίρια, μεγάλωναν κι αυτά μαζί της και την έπνιγαν με τους σκληρούς τους όγκους.
72_
ΠΕΝΤΕ ΖΩΕΣ ΚΙ ΕΝΑ ΜΥΘΙΣΤΟΡΗΜΑ

Η Χριστίνα δεν έμενε ποτέ το βράδυ μαζί του. Το είχαν συμφωνήσει σιωπηρά κι έτσι ο
καθένας τους κατέληγε στο διπλό του κρεβάτι, χορτασμένος λιγότερο ή περισσότερο, μετά
από πολύωρες κουβέντες, ήρεμο έρωτα και βόλτες μέχρι αργά στην πόλη ακούγοντας τον
ταξιδιάρικο Μάιλς. Του Βαρνέζη δεν του άρεσε ο κορεσμός, το «όλο μαζί». Φοβόταν ότι
κάποια μέρα δεν θα είχαν να πουν τίποτε πια και τότε η Χριστίνα θα έπαιρνε το πρόσωπο
της Μαριλένας, τους νευρωτικούς της τρόπους, το στόμα που δεν σμίλευε με αγάπη τις
λέξεις του, αλλά έφτυνε τη χολή και την απαρέσκειά του.
Της Χριστίνας της κακοφαινόταν που δεν ξυπνούσαν ποτέ μαζί, με εξαίρεση τα
σαββατοκύριακα που ταξίδευαν στη Μύκονο. Είχε βαρεθεί τα μοναχικά όνειρα κι εκείνο
το πρωινό ξύπνημα μέσα στο σκοτάδι, όταν έψαχνε να βρει πού είναι η πόρτα και πού το
ξυπνητήρι ψαχουλεύοντας το αχανές άδειο κρεβάτι της. Του το χρέωνε ως
συναισθηματική μιζέρια, απ’ την οποία – όπως είχε διαβάσει σε ένα γυναικείο περιοδικό-
πάσχουν όλοι οι άνθρωποι που χωρίζουν επεισοδιακά. Ακόμη και στο σεξ, ήθελε να την
αγκαλιάζει με λαχτάρα σα να ήταν να τη χάσει την επόμενη μέρα. Αντίθετα, αυτός της
έκανε έρωτα με μια ηρεμία συνταξιούχου ή την αμηχανία ενός πρωτόβγαλτου άντρα που
δεν θέλει να τρομάξει την έφηβη παρθένα του.
Μετρώντας κάποιους μήνες μαζί, όπως είχαν ορίσει ο καθένας το «μαζί» του, ο
Στέφανος σκέφτηκε να βγούνε με ένα ακόμη ζευγάρι, δίνοντας μια κάποια ποικιλία στα
βράδια τους. Και φυσικά, το πρώτο ζευγάρι που είχε στο μυαλό του ήταν η αδερφή της με
τον άντρα της. Παρά τους διαφορετικούς χαρακτήρες τους, η Χριστίνα αγαπούσε τυφλά
και με αφοσίωση την αδερφή της∙ τον γαμπρό της, αντίθετα, ποτέ δεν τον συμπάθησε. Η
προκατάληψη γι’ αυτόν τον κενόδοξο τύπο που παρασιτούσε σε βάρος της αδερφής της,
εδραιώθηκε μέσα της περισσότερο μετά από το σύντομο διάστημα της κοινής τους
συμβίωσης. Τα αισθήματα ήταν μάλλον αμοιβαία και από την πλευρά του, μέχρι που
έμαθε για τον Βαρνέζη. Άρχισε τότε να της το παίζει φιλικός για να διπλαρώσει τον
Στέφανο με τις πολλές γνωριμίες. Τόλμησε μάλιστα να τον χαρακτηρίσει μπροστά της
«μπάτσο πολυτελείας».
Η Χριστίνα εξαναγκάστηκε να μπει στο παιχνίδι της κοινής εξόδου των δυο ζευγαριών
για μια και μοναδική φορά. Ήθελε να δώσει στον Στέφανο την αίσθηση ότι τον έμπαζε
στον κόσμο της και τη στενότερη οικογένεια, αλλά με όρους λιγότερο καταπιεστικούς. Η
εξέλιξη της βραδιάς δικαίωσε το χαρακτηρισμό που έδωσε η Χριστίνα στο γαμπρό της,
73_
ΔΩΡΑ ΚΑΣΚΑΛΗ

όταν θέλησε να τον περιγράψει με μια λέξη στον Στέφανο πριν από τη συνάντησή τους:
«καραγκιόζης». Ο ανόητος άντρας μονοπώλησε με τη φλυαρία του όλη τη βραδιά,
μιλώντας για το πόσο αγαπούσε την τέχνη, πόσα ταξίδια έκανε, πόσες και ποιες
επαγγελματικές επιτυχίες είχε ως ιατρικός επισκέπτης. Οι υπόλοιποι τρεις μασούσαν
ανόρεχτα το φαγητό τους υπό τον ήχο της βαρετής φωνής του γαμπρού και
κρυφοκοιτούσαν το ρολόι τους με την ελπίδα να περάσει μια εύλογη ώρα και να λήξουν
συνοπτικά το μαρτύριο της κοινής εξόδου.
Η Χριστίνα ήταν πυρ και μανία μαζί του κατά την επιστροφή τους στο σπίτι της
Σκουφά. Δεν μπορούσε να δικαιολογήσει τη συμπεριφορά του, απλώς και μόνο εξαιτίας
της ανασφάλειάς του απέναντι σε κάθε μορφωμένο άνθρωπο. Ο γαμπρός της είχε
σπουδάσει στο περίφημο πανεπιστήμιο της ζωής και αντιμετώπιζε με καχυποψία τόσο την
ίδια όσο και την αδερφή της που είχαν τελειώσει με εξαιρετική επιτυχία τις σχολές τους
στο Α.Π.Θ. και συνέχισαν το ίδιο επιτυχώς με το μεταπτυχιακό τους. Αυτό το βράδυ δεν
του έπεσε απλώς βαρύ το ντουέτο των αδερφών, αλλά κυρίως ο Στέφανος με τη λαμπερή
του προσωπικότητα, το ακριβό του αυτοκίνητο και την καριέρα του στην Αστυνομία.
Ο Στέφανος δεν μπορούσε να καταλάβει το μένος της Χριστίνας. Ποτέ του δεν είχε
τέτοιου είδους κόμπλεξ, μολονότι ξεκίνησε ως υπαξιωματικός και χρειάστηκε να δώσει
εξετάσεις για να περάσει στη σχολή των Αξιωματικών της Αστυνομίας. Ούτε του
κακοφαινόταν που δεν θα ανέβαινε στα υψηλά κλιμάκια της ιεραρχίας. Προτιμούσε να
είναι μάχιμος, παρά να θαφτεί πίσω από ένα γραφείο και κάτω από μια αρμαθιά γαλόνια.
Από τον πατέρα του, κραταιό πολιτευτή της Πελοποννήσου, είχε πολλές γνωριμίες σε όλα
τα κόμματα, αλλά προτιμούσε να βλέπει όλους τους πολιτικάντηδες καταπρόσωπο παρά
να τους κοιτάζει στα χέρια και μετά να τους χρωστάει.
Εκείνο το ατυχές βράδυ έκαναν και τον πρώτο τους καυγά που συνδαύλισε η Χριστίνα
περισσότερο, ενώ ο Βαρνέζης ακολούθησε, αν και χωρίς ιδιαίτερο ενθουσιασμό. Έκαναν
να μιλήσουν στο τηλέφωνο σχεδόν μια βδομάδα. Ο Στέφανος την άφησε να ξεθυμάνει και
καταπιάστηκε με μια σοβαρή υπόθεση που αφορούσε τη δολοφονία ενός κολ-γκερλ,
ιδιαίτερα αγαπητού στις τάξεις των υπουργών του κυβερνώντος κόμματος. Η Χριστίνα,
από τη μεριά της, άρχισε ξανά τις επισκέψεις στον Περικλή και τα ενυδρεία του και τις
ατέρμονες συζητήσεις με τον εαυτό της στη βεράντα της Σκουφά.
74_
ΠΕΝΤΕ ΖΩΕΣ ΚΙ ΕΝΑ ΜΥΘΙΣΤΟΡΗΜΑ

Την Παρασκευή πια, ο Βαρνέζης αποφάσισε να δώσει τέλος στα πείσματα. Έκανε
μάλιστα κάτι που δεν το συνήθιζε με καμία άλλη πιο πριν: πήγε να τη βρει
απροειδοποίητα στη Σκουφά και να περάσουν, για πρώτη φορά στην Αθήνα, το βράδυ
μαζί. Χωρίς να το καταλάβει, τρύπωσε μέσα του ο φόβος ότι η Χριστίνα θα επέστρεφε στο
σπίτι της. Πρώτη φορά μπήκε στη θέση της και συνειδητοποίησε ότι εκείνη έμενε σε μια
ξένη πόλη, με ελάχιστους φίλους και μια υποτυπώδη ζωή. Δεν έψαχνε φανατικά για
δουλειά, γιατί δεν είχε αποφασίσει αν θα μετακόμιζε μόνιμα στην Αθήνα. Ο κύριος λόγος
που καθόταν κλεισμένη πολλές ώρες της ημέρας στο διαμέρισμα-αντίκα του Κρέοντα ήταν
εκείνος. Μπορεί να μην έλεγε μεγάλα λόγια, αλλά αποδείκνυε στον Βαρνέζη ότι υπάρχουν
και γυναίκες που κάνουν μεγάλες πράξεις, χωρίς να χρειαστεί να τους τάξεις γάμους και
παιδιά και κοινωνική αποκατάσταση.
Ο Στέφανος χτύπησε πολλές φορές το κουδούνι, αλλά δεν πήρε απάντηση. Η Χριστίνα
έλειπε από το σπίτι και η έκπληξή του τιναζόταν στον αέρα. Ένιωσε μεγάλη απογοήτευση,
γιατί η εικόνα της μοναχικής και προσηλωμένης σε κείνον Χριστίνας, σχεδόν τον
συγκίνησε.
Ο λόγος της απουσίας της Χριστίνας ήταν η Μαριλένα. Παραφυλώντας τον Στέφανο,
είχε ανακαλύψει το σπίτι της Σκουφά και με την πρώτη ευκαιρία πήγε να βρει την
Χριστίνα και να εξηγηθεί μαζί της. Εκείνη δεν ήθελε να την μπάσει μέσα και να μαγαρίσει
τον χώρο που μοιραζόταν, έστω και για λίγες ώρες, με τον Στέφανο. Της πρότεινε, λοιπόν,
να καθίσουν σε ένα από τα πολλά καφέ του δρόμου, προς μεγάλη δυσαρέσκεια της
Μαριλένας που ήθελε να μετρήσει αυτή την περίεργη γυναίκα από το σπίτι που ζούσε.
«Mε τον Στέφανο είμαι από τα δεκαεννιά μου. Με πήρε από την αγκαλιά ενός πατέρα
που συνεχώς με υποτιμούσε και με βοήθησε να γίνω μάνα και γυναίκα. Στον Στέφανο
χρωστάω το λόγο για τον οποίο ζω: τα δυο μου παιδιά. Όσον με αφορά, δεν χωρίσαμε
ποτέ. Απλώς υπήρξε μια δύσκολη περίοδος και δεν ξέραμε τότε πώς να αντιδράσουμε. Το
τραβήξαμε και οι δύο στα άκρα, σε βάρος των παιδιών. Εγώ που τα ζω τα παιδιά, βλέπω
ότι χρειάζονται τον πατέρα τους. Όχι έναν πατέρα του σαββατοκύριακου. Εσύ δεν έχεις
παιδιά και δεν μπορείς να καταλάβεις. Ακόμη κι αν τον μισούσα, που δεν τον μισώ, θα
έκανα τα πάντα για τα παιδιά μου. Σου ζητάω να κάνεις πίσω και να φύγεις από τη ζωή
μας. Αν ήμουν στη θέση σου, ελεύθερη, δεν θα ήθελα να ξεκινήσω τη ζωή μου με
υποχρεώσεις.» Η Μαριλένα μιλούσε κοφτά στη Χριστίνα. Κι οι παύσεις ανάμεσα στις
75_
ΔΩΡΑ ΚΑΣΚΑΛΗ

τελείες της, πέφτανε σα μαχαίρι. Πιο πολύ τα μάτια της αφηγούνταν μια ιστορία διαρκούς
πάλης με κάθε γυναίκα που θα τολμούσε να διεκδικήσει το χρόνο του ισόβιου συζύγου
της. Η Χριστίνα δεν θεώρησε ότι την αφορά η όλη σκηνή. Προτιμούσε να σκέφτεται
εγκεφαλικά τη ζωή του Στέφανου παρά να έχει να αντιμετωπίσει ζωντανά μια γυναίκα
τσιτωμένη από το μίσος. Την άφησε σύξυλη στο καφέ κι έτρεξε να προστατευτεί στη μήτρα
του προσωρινού σπιτιού της. Στην εξώπορτα του διαμερίσματος βρήκε τη δεύτερη κάρτα
που θα της άφηνε ο Στέφανος Βαρνέζης:
Πέρασα, αλλά έλειπες. Απογοήτευση. Ήθελα να σε δω, να μείνουμε μαζί το βράδυ, να… Με
κάλεσαν από το γραφείο για μια εξέλιξη στην υπόθεση. Αν ήσουν εδώ θα έκλεινα το κινητό. Τώρα,
φαίνεται ότι δεν έχω κάτι καλύτερο να κάνω. Θα σου τηλεφωνήσω.
Στέφανος
Αντί να εκνευριστεί με την Μαριλένα τα έβαλε με τον Στέφανο. Μάλλον ήταν
θυμωμένη με το σετ των συζύγων που τελικά φαίνονταν να αξίζουν ο ένας στον άλλο. Δεν
μπορούσε να περιμένει. Έπρεπε να έχει μαντρωμένη την Πηνελόπη του, για να τη
φιλοδωρήσει με την παρουσία του ένα ολόκληρο βράδυ. Μισές καρδιές, μισά αισθήματα.
Τι απόλυτα ταιριαστοί. Η Χριστίνα ξεκίνησε να αμπαλάρει, πήρε τηλέφωνο τον Κρέοντα
για να τον ενημερώσει για την ξαφνική αναχώρησή της κι έριξε μια ύστερη ματιά στη
Σκουφά κρεμασμένη από το μπαλκόνι, ένα πικρό μνημόσυνο για τις ώρες που αυτή τον
περίμενε να τελειώσει με τις περίφημες υποθέσεις του, για τα βράδια που περίμενε να της
πει «θα μείνω» ή «μείνε», όταν πήγαινε μέχρι τη Γλυφάδα για να τον βρει, ξοδεύοντας στα
ταξί τα τελευταία της ευρώ.
Ο επόμενος σταθμός της ήταν το σπίτι της αδερφής της. Θα της ζητούσε για τελευταία
φορά λεφτά για να πάρει το ΚΤΕΛ και να γυρίσει πίσω. Μόλις έφτανε στο πατρικό της, θα
έκανε ένα νέο συμβιβασμό, θα ζούσε ξανά με τους γονείς και θα έβρισκε μια δουλειά για
να ξεκινήσει τη μικρή της ζωή. Ίσως να πήγαινε και σε κείνο το γραφείο συνοικεσίων που
της κανοναρχούσε τόσα χρόνια η μάνα της. Η μικρή ζωή θα άρχιζε με μια εγγραφή της
τάξεως των τετρακοσίων ευρώ και με μπόλικες φωτογραφίες των υποψηφίων ιδρωμένων
χεριών μέσα στα γαμπριάτικα μανίκια.
76_
ΠΕΝΤΕ ΖΩΕΣ ΚΙ ΕΝΑ ΜΥΘΙΣΤΟΡΗΜΑ

Ο Βαρνέζης ανησύχησε όταν ξαναπέρασε από την Σκουφά και είδε από μακριά
κατεβασμένα τα στόρια. Πήρε τηλέφωνο τον Περικλή και κείνος αμήχανα του απάντησε
ότι η Χριστίνα είχε πάρει οριστικά το δρόμο του γυρισμού. «Μου είπε ότι μάλλον αυτή δεν
ταίριαζε με την πόλη και τους ανθρώπους της που θα έπρεπε να συνεχίσουν να ζουν τις
ζωές τους, πιθανόν μαζί, γιατί αξίζουν τόσο ο ένας στον άλλο. Μου φάνηκε ακατάληπτη,
αλλά εκείνη τη στιγμή δεν μπορούσα να κάνω καμία ερώτηση». Από τα λόγια του
Περικλή ο Βαρνέζης κατάλαβε τι είχε συμβεί.
Η Μαριλένα είχε ένα ύφος τόσο θριαμβευτικό, βλέποντάς τον να μπαίνει στο σπίτι,
που για πρώτη φορά στη ζωή του ήθελε να της σπάσει τα μούτρα. Δεν χρειαζόταν να του
πει κάτι. Τα έλεγε όλα η ηγεμονική στάση της. Βρήκε μια δικαιολογία, ότι του έλειψαν τα
παιδιά, μπήκε μέσα στα δωμάτιά τους για να τα φιλήσει για καληνύχτα και μετά, χωρίς
λέξη, έκλεισε την πόρτα και πήγε να τα πιει σ’ ένα μπαρ στη γειτονιά του.
Καθισμένος στο μπαρ και μετά από δυο γεμάτα ποτήρια ουίσκι, έπιασε τον εαυτό του
να σκέφτεται –μετά από πολύ καιρό- για ποιον λόγο θα έπρεπε να ξυπνήσει αύριο. Για την
επίλυση μιας ακόμη υπόθεσης; Για μια αγκαλιά από την Κατερίνα και τον Γιώργο;
Σημαντικά ήταν όλα αυτά, αλλά ήταν μόνο αυτά ζωτικά για την ψυχή του; Σαν άντρας
του ήταν αρκετό να έχει ένα ακόμη σφριγηλό κορμί χωρίς όνομα δίπλα του; Κι ο έρωτας;
Κι αυτό που έζησε με την Μαριλένα;
Την έβλεπε κάποτε και την λιμπιζόταν. Εκείνη ήταν δεκαεφτά κι αυτουνού οι ορμόνες
ακόμη χόρευαν στα μπατζάκια του και του έφτιαχναν την προσωπική του ιστορία. Είχε
τελειώσει τη δεύτερη σχολή και καμάρωνε, νέος αξιωματικός, με την επαγγελματική του
αναβάθμιση. Είχανε δέκα χρόνια διαφορά κι αυτός ήθελε να κατασταλάξει. Ήταν
γυναίκα-έπαθλο, μια αποστομωτική επιλογή για συναδέλφους και συγγενείς. Το έπαθλο
πάλι ήθελε ένα σωτήρα για να ξεφύγει από τον αυστηρό πατέρα της που έβλεπε την
ομορφιά της κόρης του σαν κατάρα για το τίμιο σπιτικό του. Έπρεπε να το δει σα σημάδι
που δεν μπορούσαν για χρόνια να κάνουν παιδιά. Χάλασαν ένα σωρό λεφτά και χαλάλι
για την Κατερίνα και τον Γιώργο, αλλά τα παιδιά ήρθαν δύσκολα σε μια δύσκολη σχέση.
Και τώρα η Χριστίνα. Που έφευγε για όλα όσα πιθανόν θα της είπε η Μαριλένα. Για τις
παλιές του απιστίες, για τα βράδια που κοιμόταν στο γραφείο για ν’ αποφύγει να κοιμηθεί
στο ίδιο κρεβάτι μαζί της. Έπρεπε να είναι καθαρός με την Χριστίνα. Αλλά δεν ήθελε να
την φορτώσει με τα δικά του βάρη. Να μην βρωμίσει ξανά το μυαλό του με όλες τις
77_
ΔΩΡΑ ΚΑΣΚΑΛΗ

μικρότητες, τις δικές του, της Μαριλένας. Και ξαφνικά, με την πίκρα ενός τσιγάρου στο
στόμα, με το οινόπνευμα ν’ αναπηδάει στο άδειο του στομάχι, εκείνος, έχοντας σχεδόν
κλείσει τα σαρανταπέντε του, αισθάνθηκε μέσα στο κουκούτσι της ψυχής του τι σημαίνει
ερημιά, τι πάει να πει απώλεια.
Η Ελένη έντρομη σηκώθηκε να δει ποιος χτυπούσε το θυροτηλέφωνο τρεις η ώρα το
βράδυ. Δίπλα ο άντρας της άλλαξε πλευρό και βυθίστηκε στο βοϊδίσιο ύπνο του. Μόλις
είδε τον Στέφανο ξενυχτισμένο στην πόρτα της, τον έβαλε μέσα, του έκανε ένα σκέτο καφέ
και τον οδήγησε στην τουαλέτα να ρίξει κρύο νερό στο πρόσωπό του.
«Καταλαβαίνω πόσο δύσκολο είναι να χωρίζεις. Εγώ δεν έχω τα κότσια. Εσύ τα είχες.
Αλλά είναι οι κακές επιλογές που κάνουμε. Εγώ περιμένω να κλείσω τα μάτια μου με μια
τέτοια άχρηστη επιλογή. Εσύ όμως έχεις μια δεύτερη ευκαιρία. Μακάρι να της έλεγες
έγκαιρα τι νιώθεις για κείνη. Έτσι χαλάν οι σχέσεις… Με τις εντυπώσεις.» Ο Βαρνέζης θα
αναμασούσε στη σκέψη του τα λόγια της Ελένης, ταξιδεύοντας με το λυκαυγές στην
εθνική, σε τούτο τον άχρωμο κι αδιάφορο δρόμο που θα τον οδηγούσε στην Χριστίνα.
Ήθελε να την προλάβει στο Σταθμό των ΚΤΕΛ και να της δώσει μια σφιχτή αγκαλιά μέχρι
εκείνη να καταλάβει πλέον. Μέχρι να νιώσει το αναρρίγισμα που του προξενούσε η πίκρα
της απουσίας της.
* * *
Αγαπητέ μου υποψήφιε εκδότη, οι συνταγές μπορεί να φαίνονται απλές, αλλά τελικά
θέλει μεγάλη μαεστρία για να πείσεις το κοινό ότι αυτό που ξεχειλίζει ανάμεσα από τις
γραμμές είναι η καθαρόαιμη αγάπη, το αυθεντικό πάθος. Με βαριά καρδιά έγραψα αυτή
την ιστορία, γιατί ως αμετανόητη αναγνωστικίστρια του έρωτος δεν μπορώ να πείσω ούτε
καν τον ίδιο μου τον εαυτό για το καλό τέλος των ιστοριών αγάπης.
Θα προτιμούσα να γράψω για προδοσίες, για ανθρώπους συναισθηματικά ανάπηρους
που σέρνουν τη χωλή τους καρδιά στις αυλές των ρομαντικών και τους ξεγελάνε με τα
κόλπα τους. Έτσι, όμως, θα ξανάπεφτα στην παγίδα του αυτοβιογραφισμού και θα
καπέλωνα την ηρωίδα μου. Κι εγώ κατάφερα, σ’ αυτή τουλάχιστον την ιστορία, να
δημιουργήσω έναν πλαστό κόσμο που είναι γέννημα της φαντασίας μου. Δεν θα
τορπιλίσω τόση προσπάθεια καταφεύγοντας σε ευκολίες.
78_
ΠΕΝΤΕ ΖΩΕΣ ΚΙ ΕΝΑ ΜΥΘΙΣΤΟΡΗΜΑ

Καλέ μου εκδότη, μπορείτε να κλείσετε τώρα το βιβλίο, απογοητευμένος από το
αποτέλεσμα και να αναφωνήσετε και σεις ότι είναι προτιμότερο να μείνω στα υπόγειά μου
παρά να μπλέκω με το λόγο. Αρκετά χτυπήματα έχει δεχτεί από ανθυποσυγγραφείς. Κι
έρχομαι τώρα εγώ ως μαθητευόμενος γραφιάς και τσαλαβουτάω τα βρώμικα χέρια μου
στη γλώσσα του Σολωμού, του Ροΐδη, του Παπαδιαμάντη, του Σεφέρη και του Τσίρκα.
Εγώ, όμως, το συμβόλαιο που υπόγραψα, με τον εαυτό μου πρώτα, θα το κρατήσω.
Εσείς μπορείτε να σβήσετε από τα μάτια σας τις ασεβείς γραμμές των 12΄ στιγμών και ν’
ανατρέξετε για σωτηρία στους κλασικούς και τις σίγουρες υπογραφές. Τώρα πια είμαι
περισσότερο σίγουρη από ποτέ ότι η διακονία της λογοτεχνίας πρέπει να γίνεται με
σύνεση και με μικρούς στόχους. Καλά τα συνταγολόγια και οι προκάτ πλοκές, αλλά σε μια
εποχή που όλα έχουν ειπωθεί, δεν ξεβρακωνόμαστε αμέσως στους αναγνώστες όσα ακριβά
λιλιά κι αν φορέσουμε;
Εγώ, προς ώρας, θα θέσω ως επόμενο στόχο την πέμπτη ζωή της ηρωίδας μου,
κοιτάζοντας να την ιστορήσω με τρόπο που να είναι πιο κοντά στην ουσία της γλώσσας
που μου έφτιαξαν τα λειψά μου διαβάσματα και η εγωίστρια μνήμη. Αν έχετε ακόμη το
κουράγιο να μ’ ακολουθήσετε, θα σας πάρω από το χέρι και θα σας πάω εκεί που θα ψάξει
και η ίδια η Χριστίνα να βρει τη λύση στο γρίφο της δικής της ύπαρξης.
Όσο και να θέλουμε όλοι το καλό τέλος, εγώ θα το αναβάλω για λίγο. Η Χριστίνα θ’
αποχαιρετήσει τον Βαρνέζη στο μουντό σταθμό «Μακεδονία», ανάμεσα σε περαστικούς
που τρέχουν να προλάβουν το λεωφορείο τους και σε μυρωδιές από καμένη τυρόπιτα και
μπαγιάτικη μπουγάτσα.
Η Χριστίνα θα πρέπει να τον αφήσει για να μπορέσει να τον ξαναβρεί, καθαρή πλέον.
Η πορεία της στην αναζήτηση του εαυτού, της αγάπης, του άλλου θα την φέρει πίσω στο
παρελθόν, σε προγόνους και ιδεοληψίες, σε σφάλματα δικά της και των γονιών της.
Κάποιοι θα δούνε στοιχεία φολκλόρ στην προσέγγιση και το λόγο, άλλοι θα μιλήσουν για
αναβίωση της ηθογραφίας, ενώ άλλοι πάλι μπορεί και να καγχάσουν με τον
παλιομοδίτικο λυρισμό. Πυξίδα δεν έχω αυτή τη φορά και δεν ξέρω πώς θα πορευτώ.
Γυρεύοντας και βλέποντας θα πάμε, σύντροφε συναναγνώστη.
79_
ΔΩΡΑ ΚΑΣΚΑΛΗ

Πέμπτη ζωή
ΕΠΙΣΤΡΟΦΗ ΕΧΕΙ ΤΗ ΓΕΥΣΗ ΣΟΥ, ΣΤΕΦΑΝΕ. Ήρθες μέχρι εδώ για να ρίξεις το μίτο του
ιδρώτα σου, το άρωμα του μουσκεμένου σου κορμιού, για να γυρίσω ξανά σε
σένα, μετά την αναζήτησή μου στους βοστρύχους του σκοταδιού. Έκατσες παράμερα και
μου είπες «συνέχισε». Ξέρεις ότι στις διαδρομές μου θα κουβαλάω σαν το ζεστό ψωμάκι
στο σακούλι μου, τη σκέψη σου που παγίδεψε το είναι μου στο κουκούλι του έρωτα. Δεν θ’
αργήσω πολύ. Όλοι δικαιούμαστε ένα φωτεινό πρωινό που τα πάντα θα ξυπνήσουν
ταιριαστά και θα κουμπώσουν στο χαμόγελο του μαζί.
Η
Προς το παρόν, στο σπίτι με περιμένουν οι γονείς, για να ρωτήσουν, να νουθετήσουν,
να μου μιλήσουν για τον κόσμο και τους συγγενείς. Καλέ μου πατέρα, ο έλεγχος με τα
άριστα σκωροτρώγεται σ’ ένα ντοσιέ μέσα στο παιδικό μου γραφείο. Αυτό που σκεφτήκατε
για μένα ως μόνιμη λύση ήταν ένας μαρμάρινος τάφος χωρίς επιτύμβια στήλη –ακόμη
τουλάχιστον. Δεν μιλάω μόνο για τη δουλειά. Θέλω να πω για τη χαρά του να ξυπνάς
ζωντανός και να ποτίζεις το γεράνι σου, να κλέβεις τις φλυαρίες των σπουργιτιών που
σουλατσάρουν στα κάγκελα του μπαλκονιού και να βάζεις καλλιγραφικές άνω τελείες
στην ελλειπτική παράγραφο του ουρανού.
Ακόμη θυμάμαι την Ελένη που χούφτωνε το παγωμένο μου χεράκι και περνούσαμε
όλο βιάση και φόβο το μεγάλο δρόμο με τ’ αυτοκίνητα –τώρα μου φαίνεται ένας απλός
παράδρομος-, για να πάμε στο σχολείο. Πού χάθηκε όλη αυτή η αγάπη; Στην Αθήνα την
έβλεπα μακρινή, να παιδεύεται με δυο αχόρταγα παιδιά κι ένα βαρύθυμο άντρα που δεν
μπορεί να προσφέρει -ούτε καν στον εαυτό του- ένα σπυρί καλοσύνης. Ελένη, συνεχίζεις
να με εκπλήσσεις κάθε μέρα με τη δύναμη που αντλείς από ξεπατωμένα πηγάδια. Είμαστε
πολύ μεγάλες για να τρέξω και να σφίξω το παραμορφωμένο σου κορμί, μέχρι να του
δώσω το σχήμα της αγάπης μου;
80_
ΠΕΝΤΕ ΖΩΕΣ ΚΙ ΕΝΑ ΜΥΘΙΣΤΟΡΗΜΑ

Η κουβέντα με τη μητέρα δεν βγάζει πουθενά. Κλείνομαι στο δωμάτιό μου και
προσπαθώ να βάλω μια τάξη στα παλιά μου ρούχα, στα βιβλία μου, στη ζωή που άφησα
εδώ απαράλλαχτη, από τη μέρα που έφυγα –οριστικά, όπως φανταζόμουν- μέχρι το
σήμερα της επιστροφής. Νιώθω οικεία ξένη μέσα στο σπίτι, τώρα που είναι και οι δυο τους
εδώ.
Οι δυο τους, μαζί κι ενάντια σε όλους. Πάντα τους βρίσκαμε σε απόλυτη σύμπνοια,
από τα ασήμαντα της καθημερινότητας μέχρι τα σημαντικά των αποφάσεων ζωής. Και
πάντα σ’ ενιαίο μέτωπο κόντρα σε κάθε μας επαναστατική ενέργεια: μια πρόσκληση σε
πάρτι, το φλερτ ενός αγοριού, τις σπουδές μακριά από την Θεσσαλονίκη. Ίσως πρέπει να
τους κατανοήσω. Πρώτα υπήρξαν αγαπημένοι, εραστές και μετά γίνανε γονείς. Και τώρα
που φύγαμε κι οι δυο μας, μαζί ζούνε τη ράθυμη ζωή της σύνταξης. Πιο κρίσιμο γι’ αυτούς
αυτό το μαζί, από το να διαλύσουν το σφιχταγκάλιασμά τους με χειρονομίες που θα
έδειχναν αδυναμία και υποχωρητικότητα στις θελήσεις των παιδιών τους και ίσως θα τους
έφερναν σε σύγκρουση.
Με τον πατέρα νιώθω ότι έχω μια ελπίδα. Όσο περνούν τα χρόνια στρογγυλεύουν οι
τρόποι του. Έμαθε να βάζει μια στρώση κατανόησης στο δρόμο του καθήκοντος που
πάντα έφτιαχνε με το πιο σκληρό γαρμπίλι. Κι αν δεν φάγαμε τα γόνατά μας σ’ αυτό το
δρόμο. Στο τέλος, αυτός μας υπέταξε, όχι εμείς. Αυτός οδήγησε την Ελένη στο τριάρι στους
Αμπελόκηπους και μένα πίσω στο παιδικό δωμάτιο.
Δεν σκοπεύω να μπω ανάμεσά τους. Αλλά πρέπει μια και καλή ν’ αποφασίσουμε: ή θα
αγαπηθούμε μ’ έναν τρόπο που θα εφεύρουμε κοινή συναινέσει ή θα φύγω για πάντα και
θα γυρίσω μόνο στις κηδείες τους. Δεν βρίσκω άλλη λύση, αν θέλω ν’ ανασαίνω μέχρι
κάτω στην κοιλιά μου. Οι τυπικές προσφωνήσεις δεν με αφορούν, ούτε το αίμα μού μιλάει
στις φλέβες. Αυτό συνεχίζει χιλιάδες χρόνια τη δουλειά του, ανέγνωρο, αδιάφορο. Αν είχε
μνήμη, θα πάγωνε στα τοιχώματα, θ’ αναιρούσε τη ζωή που δεν δικαιώνει το δώρο της
ύπαρξης.
Του ζήτησα να πάμε στο χωριό. Για δόλωμα βρήκα μια εργασία που θέλω να κάνω για
τη μετανάστευση στις αρχές του 20ού αιώνα στην Ελλάδα. Συγκινήθηκε. Η μάνα μου δεν
πολυθέλει, για να μην τον κουράσει –δήθεν- το ταξίδι με το αυτοκίνητο. Με νευριάζει που
πάντα του υπενθυμίζει το χρόνο που περνάει. Και σε κείνον και σε μένα. Δεν μπορώ να
81_
ΔΩΡΑ ΚΑΣΚΑΛΗ

τον σκέφτομαι γέρο. Μέσα μου έχει εντυπωθεί η εικόνα του, εκεί γύρω στα σαράντα, με το
κοστουμάκι του, αέναος και καλαμπουρτζής να οδηγεί το αμαξάκι του που πάντα έβγαζε
«Ναστούλα», πάντα με το όνομα της μάνας μου όσα αυτοκίνητα και ν’ άλλαξε.
Το ανάγλυφο της διαδρομής μέχρι το χωριό έχει αλλάξει ριζικά. Λες κι έζησα την
παιδική μου ζωή σε έναν πλανήτη που έγινε σούπερ νόβα, που ακτινοβολεί και φέγγει
μόνο στους δικούς μου σκοτεινούς διαδρόμους. Πάνε είκοσι χρόνια κοντά από την
τελευταία φορά που ταξίδεψα σ’ αυτά τα μέρη. Στην Εγνατία τα γκραντ τσερόκι και τα
πόρσε καγιέν τσουλάνε χωρίς μνήμη στο γκρίζο χαλί. Του θυμίζω τα ταξίδια μας με το
ρενάκι, τη Ναστούλα Νο1, που μας άφηνε στα μέσα της ανηφόρας και το ταΐζαμε νεράκι
για να πάρει τα πάνω του. Με ακούει έκπληκτος. Τι πίστευε; Πώς είχε δυο κούκλες στο
πίσω κάθισμα που ανοιγόκλειναν μόνο τα μάτια και ζητούσαν μαμ και κακά;
Θέλω να με ανακαλύψει ξανά, ότι είμαι ένα δέντρο από τη δική του σπορά, αλλά με
ξέχωρες ρίζες. Κάποια κλαδιά μου νεκρώθηκαν για πάντα, άλλα ετοιμάζουν μια μυστική
ανθοφορία. Μα οι καρποί είναι ολόδικοί μου, κι ας μην τρώγονται απ’ τους πολλούς κι ας
μην έχουν τα χρώματα και τα σχήματα τα καλοφάγωτα. Δεν θα βγω στο τσιγκέλι για να
πουλήσω την πραμάτεια μου. Αρκεί να ζήσω με ειρήνη, επιτέλους μαζί τους, μ’ αυτούς που
ντρεπόμουν μέχρι και σήμερα να ζητιανέψω την αγάπη τους.
Φτάνουμε στο χωριό. Χαλάσματα, κοντέϊνερ με λίγους γερόντους να πορεύονται μέσα
στα άχρωμα κουτιά τους προς το θάνατο. Ο Άγιος Αθανάσιος, παλαιοβυζαντινή εκκλησία
με σπάνιες καπνισμένες αγιογραφίες, εδώ και χρόνια ερείπιο. Κι αν δεν δάγκωσε τη
σάρκα τους ο Εγκέλαδος. Δεν τον ξέρανε πιο πριν. Τους έμελε να τον γνωρίσουν, όταν δεν
θα είχαν πια αντοχές. Το κράτος τους έδωσε δάνεια φθηνά για να πάνε να στήσουν αλλού
τις ζωές τους. Αρνήθηκαν. Δεν αφήνουν εύκολα τα χώματα που κρατάνε τον ιδρώτα τους
από τη μέρα που γεννήθηκαν και γέννησαν ως εκείνη που θα λιώσουν τα κόκαλά τους στο
παλιό νεκροταφείο.
Ο πατέρας μού μιλάει πάλι για τα παιδικά του χρόνια, μόνο που τώρα τα λόγια
αποκτούν βάθος και προοπτική. Εδώ μπορώ να δω στις απέναντι δασωμένες πλαγιές να
παίρνει λαθραίο κι αόριστο σχήμα ένα παλικαράκι που σαλαγάει τα πρόβατα, που
ακουμπάει μετά στη ρίζα της οξιάς και βγάζει να διαβάσει στο αντήλιο των φτενών
φυλλωμάτων τα μαθήματά του από τσαλακωμένες φυλλάδες. Τον αγκαλιάζω άγαρμπα.
82_
ΠΕΝΤΕ ΖΩΕΣ ΚΙ ΕΝΑ ΜΥΘΙΣΤΟΡΗΜΑ

Θέλω να τον ευχαριστήσω που είχε πίστη κι έτσι έφτασε να φύγει απ’ αυτά τα τσιγκούνικα
χώματα, να σπουδάσει, να γνωρίσει τη μάνα μου και να μας φέρει κι εμάς στο φως.
Μόνο στο χωριό τον βλέπω ν’ ανοίγει διάπλατα τα μάτια του και να σκορπάει
σπάταλα το χρώμα του μελιού που συνήθως ξεκουράζεται στο μισοσκόταδο.
Περπατάμε στον κεντρικό δρόμο που σπαρταράει σαν ραχοκοκαλιά με χρόνια
σκολίωση ανάμεσα από τ’ αλλοτινά νοικοκυριά. Δεξιά κι αριστερά, στα ξεκοιλιασμένα
σπίτια δεν υπάρχει ψυχή. Ο θάνατος έδρεψε τους καρπούς του από τούτη τη γωνιά.
Άλλοι, οι πιο νέοι, φύγανε για την πρωτεύουσα –δέκα λεπτά πια με το νέο δρόμο- και
λίγοι ξεμείνανε να τρώνε τις συντάξεις του ΟΓΑ και της Αντίστασης, μαζί με τα λάπατα
και τα κρεμμύδια απ’ τους λειψούς μπαχτσέδες τους.
Ξαναθυμάμαι το λόγο, για τον οποίο ήρθαμε ως εδώ. Προσπαθώ να τον κάνω
αληθοφανή· του δίνω ελπίδες ότι μπορεί να ξαναπιαστώ με το διδακτορικό και ίσως
κάποια μέρα να με καμαρώνουν καθηγήτρια στα ιστορικά έδρανα της Σχολής –αυτό το
πλάνο, το έχω εγκαταλείψει άραγε; Δικαιολογούμαι ότι τα δυο-τρία γεροντάκια που
μείναν στο χωριό, άγνωστοι μακρινοί συγγενείς, λίγα θα μπορέσουν να συνεισφέρουν
στην έρευνά μου και ζητάω από τον ίδιο να μου αφηγηθεί το ταξίδι του παππού στην
Αμερική.
Δεν θυμάται πολλά. Τον πονάει ο χαμός του πατέρα του, ακόμη και στα χρόνια που
έφτασε. Τον θυμάται χτυπημένο από εγκεφαλικό, μισό άνθρωπο. Στα δεκαέξι του έφυγε.
Δεν τον πρόλαβε στα ντουζένια του, όταν όργωνε δεκάδες στρέμματα μ’ ένα ζευγάρι, όταν
ξεκινούσε με το Πατρίς σαράντα μέρες στα αμπάρια, για τη νέα γη της επαγγελίας. Από
κείνον έχει μόνο ένα κομπολόι που έφερε απ’ το Σικάγο. Στα δύσκολα, τότε που
εγχειριζόταν η μάνα μου κι άλλοτε που έπαθε ατύχημα η αδερφή μου και την είχαμε μια
βδομάδα στην εντατική, τον είχα πιάσει να κάθεται κουβαριασμένος στον καναπέ του
σαλονιού και να μαλάζει τις χάντρες του μέχρι να λιώσει το κεχριμπάρι στα δάχτυλά του.
Κάτι θα έχουν αυτά τα βουνά. Ρίζες απόκοσμες δέσανε τους ανθρώπους τους για
πάντα μ’ αυτά τα διάσελα που βαστούνε στις ράχες τους άγνωστα, αποδεκατισμένα χωριά.
Πέντε χρόνια έμεινε στην Αμερική ο παππούς κι έκανε καλό κομπόδεμα. Αν είχε ακούσει
τη γιαγιά μου, θα είχανε τώρα τα παιδιά τους τη μισή πρωτεύουσα του νομού δική τους.
Αλλά δεν μπόρεσε να κλείσει τ’ αυτιά του στο θρόισμα των δέντρων, στο αεράκι που
τίναζε τα κορμάκια τους και γέμιζε χαλκώματα τα πόδια τους. Πιο βαριά η νοσταλγία απ’
83_
ΔΩΡΑ ΚΑΣΚΑΛΗ

τα δολάρια της ξενιτιάς που κουδούνιζαν στις μέχρι πρότινος άδειες τσέπες του. Ήταν
βέβαια και το χρέος. Βαλκανικοί πόλεμοι ρημάζανε το σπίτι και τη γειτονιά μας. Το νεαρό
κράτος ήθελε νεαρό κρέας, ποδάρια δυνατά που ν’ αντέχουν στην πεζοπορία, χέρια που
να ζώνονται τα τουφέκια χωρίς αγκομαχητό.
Με το ίδιο πλοίο γύρισε πίσω και δεν πρόλαβε να χαρεί τα απότιστα λαγόνια της
γιαγιάς μου. Έσπειρε ένα γιο ακόμη και με την ψυχή στα δόντια φόρεσε την
κουρελιασμένη του στολή. Άλλα βουνά τον καλούσαν κι εκείνος έβαζε, πιο ψηλά από
γυναίκα και παιδιά, την πατρίδα. Το ίδιο χέρι που χάιδεψε για μια στιγμή το σγουρό
κεφαλάκι του μεγάλου του γιου, εκείνο που κανάκεψε το γάιδαρό του, τον αιώνιο
σύντροφο που κουβαλούσε για κείνον, όσο έλειπε, τα φορτία στο σπίτι, ξερά καλαμπόκια
και δεμάτια ξύλων για προσάναμμα, αυτό το τραχύ χέρι σφάλισε στην αρπάγη του ένα
μισοσκουριασμένο τουφέκι και πήρε το δρόμο για τα βορινά.
Ο πατέρας μου υποψιάζεται ότι κακοπερνούσε τότε στην Αμερική ο παππούς.
Κουβέντα δεν είπε ποτέ του, μήτε για την εκμετάλλευση από βιομηχανίες που γέμιζαν
λάσπη φαρμακωμένη τα σπλάχνα των εργατών τους, μήτε για το στοίβαγμα σε ανήλιαγα
υπόγεια ανθρώπων που πίστεψαν σ’ έναν γενναιόδωρο ήλιο. Σήμερα τα διαβάζουμε σε
επιστημονικές εργασίες, όσα άργασαν τα κορμιά των δικών μας ανθρώπων: προκατάληψη
και ρατσισμός, σκληρή εργασία σε συνθήκες πέρα από κάθε έννοια ασφάλειας και
υγιεινής.
Ο παππούς έθαψε μέσα του τις μνήμες από τα δύσκολα χρόνια. Ποτέ κανείς δεν
κατάλαβε το παραμικρό. Λες και ήταν ένας περίπατος πέρα από τον ωκεανό. Σαν εκείνο
τον άλλο τον περίπατο, από το Σκρα στην Αλεξανδρούπολη. Πώς άντεξε τόσο
ποδαρόδρομο, τόσο βάρος από τις εικόνες των ξεκοιλιασμένων συντρόφων, από το φόνο
των εχθρών που είχαν πάνω-κάτω την ίδια ηλικία με κείνον και ίσως τα ίδια βάσανα;
Μπορεί να τα έκανε εφιάλτες του, αλλά ποτέ δεν τα μοιράστηκε. Έμειναν μόνο οι ελαφρές
διηγήσεις, τα δολάρια που αγόρασαν γη και ζώα και το κομπολόι από το Σικάγο.
Πρόσεξα που γυάλισαν τα μάτια του πατέρα μου. Τον προδίδουν έτσι που ρουφάνε
αχόρταγα τον τόπο. Του πιάνω το χέρι. Κι αυτός ποτέ του δεν παραπονέθηκε, ζωσμένος
στο αλέτρι ενός παρόμοιου χρέους. Μόνο σαν μεγαλώσαμε, μάθαμε ότι στην Χούντα τον
είχαν έτοιμο για απόλυση, γιατί άκουγε Θεοδωράκη. Κάποιοι καλοθελητές τον είχαν δει
84_
ΠΕΝΤΕ ΖΩΕΣ ΚΙ ΕΝΑ ΜΥΘΙΣΤΟΡΗΜΑ

το ’65 σε μια συναυλία, το σφυρίξανε στην Αστυνομία κι από τότε τον βάλανε στη μαύρη
λίστα. Πέρασε νύχτες ανασφάλειας, αλλά δεν έβγαλε τσιμουδιά στη μάνα μου.
Του λέω ότι θα ήθελα να ταξιδέψουμε μέχρι το Σκρα να δούμε τα ονόματα των
παλικαριών που χάθηκαν, των δικών μας και των ξένων που ίσως να μοιράστηκαν το
νερό και τη γαλέτα τους με τον παππού. Τώρα που ξέφτισαν οι ιστορικές αναγκαιότητες
για τόσο αίμα, έμειναν μόνο τα μνημεία. Να μην τα ξεχνάμε κι αυτά.
Γυρίζει απότομα και μου μιλάει για τη μάνα. Για το δικό της χρέος, για την ορφάνια
της, τον ξεριζωμό της. Μου εξηγεί πως όφειλαν να μείνουν ενωμένοι, για να μην τους
διαλύσει ο καιρός κάτω από τις αδυσώπητες μυλόπετρές του. Έπρεπε να είναι πιο σκληροί,
με τους ίδιους, με τα παιδιά τους σε χρόνια που ο εχθρός αποκαλύφθηκε μέσα στα χώματά
μας και ήταν ο αδερφός, ο γείτονας, ο φίλος. Και μετά, στην μεταπολίτευση, όλοι αυτοί οι
ανώνυμοι που δεν έφεραν κανένα όνομα για βολική κληρονομιά και πάσχιζαν για τα
προς το ζην μέσα στις άχρωμες πόλεις της αντιπαροχής, μόνο με την πειθαρχία και το
πρέπει για οδηγό θα μπορούσαν να κάνουν προκοπή.
Μιλούμε κι οι δυο μια παράλληλη γλώσσα. Διαφέρουν οι καιροί που μας ζύμωσαν,
αλλά καταλαβαινόμαστε. Του απολογούμαι ότι δεν έχω τίποτε μαζί τους. Δεν υπάρχει
σωστό ή λάθος, όταν ξεκινάς να μεγαλώσεις τα παιδιά σου. Απλώς, και τα παιδιά έχουν
φωνή κι οφείλουμε να τα αφουγκραζόμαστε, να τα κατανοούμε. Το πληγωμένο σκυλί
ουρλιάζει πάντα πιο δυνατά.
Φαρμακώθηκε. Δεν ήταν αυτός ο σκοπός μου. Δεν θα το δείξει, όπως κάνει πάντα, όπως
κάνω κι εγώ. Αρχίζει πάλι να μου μιλάει για το παρελθόν, για τότε που ήμασταν μικρά
και περνούσαμε τα καλοκαίρια μας κάνοντας βουτιές στην αποθήκη με τα στάρια. Σχεδόν
μου έρχεται η ίδια φαγούρα στην ανάμνηση του χρυσόξανθου καρπού που γέμιζε το
υπόγειο της θείας Μαρίας.
Να μια ξέγνοιαστη εποχή. Είχα ξεχάσει τα καλοκαίρια, όταν ζούσαμε στο παλιό
αρχοντόσπιτο με τα τζάκια σε κάθε δωμάτιο και τις μισάντρες. Τότε είχαμε μια
πρωτόγνωρη ελευθερία, εμείς τα μαντρωμένα παιδιά της πόλης. Μπορούσαμε και το
σκάγαμε από την επίβλεψη των μεγάλων και με τα μαχαιράκια μας ορμούσαμε στα
μποστάνια του θείου μου και κάναμε πλιάτσικο. Ή πάλι αγοράζαμε τα πολύχρωμα
παγουράκια από τον περιοδεύοντα έμπορο και πηγαίναμε μέχρι τη βρύση για να τα
γεμίσουμε νερό. Πόσα παγούρια δεν χάλασα σ’ αυτή τη βρύση. Από τη βιάση μου να
85_
ΔΩΡΑ ΚΑΣΚΑΛΗ

γεμίσω πρώτη, μην μπορώντας να μπω ανάμεσα στα μεγαλύτερα παιδιά που πάλευαν
πάνω από το στόμα του νερού, πήγαινα δίπλα στη γούρνα όπου σουλάτσαραν οι γυρίνοι
και μαγάριζα το παγούρι μου με το ελώδες υγρό.
Μας πιάνουν τα γέλια. Αβίαστα, απροσποίητα. Είμαστε εγώ κι αυτός, μόνοι στη μέση
της άδειας πέτρινης πλατείας. Καμία κοινωνική ανάγκη, καμία υποχρέωση να φανούμε
συγκρατημένοι. Πρέπει να του το πω, να τον βγάλω από μέσα μου αυτόν το γλιστερό
γυρίνο που χρόνια τώρα σαρώνει τα σωθικά μου.
«Μου έλειψε μια αγκαλιά. Μια συχώρεση. Ένα χέρι που να με κρατήσει, όταν ένιωθα
ότι θα έπεφτα. Σας χρεώνω αυτό το πρέπει. Όχι μόνο γιατί ήταν σκληρό για τα όνειρά μας,
αλλά και γιατί μας έβαλε σε δρόμους που σύντομα γίνανε αδιέξοδα. Ξέρω ότι θέλατε να
μας προετοιμάσετε για τον κόσμο τον μέγα, που όσο μεγάλος είναι τόσο πιο μικρόψυχος
αποδεικνύεται για τους ονειροπόλους. Τελικά τσακιστήκαμε. Τι πετύχαμε; Εγώ έφυγα από
μια δουλειά που κόντεψε να με κάνει να χάσω τον εαυτό μου και η Ελένη δεν μπορεί να
φύγει από έναν γάμο που την χαντακώνει μέρα με τη μέρα».
Μου γυρίζει την πλάτη και πάει και στέκεται στην άκρη της πεζούλας, κοιτάζοντας
τους λόφους, όπου κάποτε πιθανόν θα έσπερνε κι αυτός τα δικά του όνειρα. Είμαι σκληρή.
Κακώς τους χρεώνω τις δικές μας αποτυχίες. Είχαμε κι έχουμε κι εμείς μερίδιο. Στο κάτω-
κάτω δεν μας πήραν από το χέρι, δεν μας έβαλαν το μαχαίρι στο λαιμό. Απογαλακτισμός
γίνεται κι από τις δύο τις μεριές. Πιο βολικό να θεωρείς φταίχτη τον άλλο παρά τον εαυτό.
Τον πλησιάζω και βλέπω τα μάγουλά του μούσκεμα. Μόνο όταν πέθανε η γιαγιά μου,
τον ξαναείδα να κλαίει. Νιώθω τώρα ενοχές. Ίσως είναι λάθος ν’ αναμοχλεύουμε το
παρελθόν, να εκτοξεύουμε κορόνες του τύπου «έφταιξες, έφταιξα…». Μήπως αν κάναμε
αυτή τη συμφωνία για το μέλλον; Αν μπορούσαμε να συμφωνήσουμε σε λίγη μεγαλύτερη
κατανόηση κι εμπιστοσύνη; Εκατέρωθεν. Γυρνάει κατά το μέρος μου και μ’ αγκαλιάζει
ψιθυρίζοντάς μου στ’ αυτί: «Να είμαστε καλοί αναμεταξύ μας. Αυτό είναι μια αρχή. Κι η
μάνα σου κάτω από το σκληρό κουκούλι, είναι πιο μαλακή κι από γινωμένο σύκο. Να της
μιλάς κι αν σε αποπαίρνει κάνε πώς δεν καταλαβαίνεις. Αγρίμι την παντρεύτηκα κι
ακόμη έτσι έμεινε. Φοβάται να δείξει την αγάπη της μην προδοθεί. Έζησε τόσους
θανάτους, κατάλαβέ την. Έχασε τους ανθρώπους που αγαπούσε, νωρίς, πολύ νωρίς.»
Πατέρα, αυτό είναι το πιο φοβερό: η αγάπη που δεν βρίσκει το δρόμο για να φτάσει με
τον ίδιο τρόπο σε όλες τις καρδιές. Παρεξηγήσεις, απώλειες, τσακωμοί, όλα ένας αχταρμάς
86_
ΠΕΝΤΕ ΖΩΕΣ ΚΙ ΕΝΑ ΜΥΘΙΣΤΟΡΗΜΑ

που μας παρασέρνει στη δίνη του. Δεν του λέω τίποτε. Πιανόμαστε αγκαζέ και πάμε προς
το αυτοκίνητο. Θα επιστρέψουμε νωρίς με το φως.
Όταν φτάνουμε στο σπίτι, η μάνα έχει ετοιμάσει μια ηπειρώτικη πίτα και μας περιμένει
με στρωμένο το τραπέζι. Προσπαθώ κάτω από τους αδρούς τρόπους της να
αποκωδικοποιήσω την τρυφερότητα και την έγνοια. Πρώτη φορά είναι που θέλω να το
κάνω με την καρδιά μου. Μας βλέπει έτσι χαμογελαστούς κι αγαπημένους και ημερεύει το
πρόσωπό της.
Μας σερβίρει με τα στραβωμένα από την προχωρημένη αρθρίτιδα δάχτυλα. Το χέρι
της περνάει ξυστά από το δικό μου και το γδέρνει. Πόσα πιάτα, πόσα ρούχα δεν πάστρεψε
μ’ αυτά τα σκεβρωμένα χέρια. Πρέπει να το θυμάμαι αυτό. Την έγνοια, το μεράκι.
Κοιτάζω γύρω το βασίλειο της κουζίνας με τα χάλκινα διακοσμητικά που έδωσε να τα
κεντήσουν στα Γιάννενα, με τις δαντέλες που έφαγε τα μάτια της για να στολίσει το
πρώτο, κατάδικό της σπίτι. Μέσα στα μπαούλα του δωματίου μου αναπαύονται και
κιτρινίζουν ελαφρώς σεμεδάκια, ροτόντες, νυφιάτικα σεντόνια με ασορτί μαξιλαροθήκες.
Η Ελένη δεν πήρε τίποτε από την προίκα της στην Αθήνα. Προτίμησε να κάνει το σπίτι
λιτό, όσο γίνεται πιο αφαιρετικό –ίσως, σκέφτομαι με κάποια ελπίδα, για να μπορεί να
αναχωρήσει ανά πάσα στιγμή χωρίς περιττά αμπαλαρίσματα-, όπως η ουσία της ψυχής
της που στοιχειώνει τις γωνίες των τοίχων, σα μοναχική οικόσιτη αράχνη. Κι εγώ στο δικό
μου, τα ίδια. Μας γκρίνιαζε τότε και πιστεύαμε ότι το έκανε για τον κόπο της. Μπορεί
απλώς να ήθελε να μοιραστούμε τα δώρα της, με τους αγαπημένους, τους καλεσμένους.
Δεν ξέρω πια. Όταν παύεις για χρόνια να μιλάς διάφανα κι αναμασάς μόνο τις
καθημερινές λεπτομέρειες, χάνονται οι δεσμοί και τα λόγια ακούγονται πανομοιότυπα,
δίχως βάρος.
Στο τραπέζι λέμε για το χωριό, για το πόσο ρήμαξε μαζί με τις μνήμες μας, για το ότι
κατάντησε φάντασμα από την εγκατάλειψη. Η μάνα θέλει σύντομα να επισκεφτεί τις
αδερφές της. Σκέφτομαι ότι μια ζωή έζησε κι αυτή στα δικά της ξένα, σαν τον παππού.
Αλλά αυτή άντεξε, ενώ ο παππούς γύρισε πίσω. Τον τράβηξε η γιαγιά, αντί να την πάρει
μαζί του στην Αμερική. Η μάνα μου πάλι, έμεινε για χάρη του πατέρα χωρίς συγγενείς και
φίλους κι αυτό ήταν διπλή ορφάνια. Όπως νιώθω κι εγώ για την Ελένη μας που είναι
μακριά.
87_
ΔΩΡΑ ΚΑΣΚΑΛΗ

Οι δυο τους μοιράζουν πλέον τη ζωή τους σε δυο πόλεις, μετανάστες στα γεράματα,
Περσεφόνες του δικού τους Κόσμου. Θέλω να τους μιλήσω για τον Βαρνέζη, για την
πιθανότητα να φύγω κι εγώ για κάτω -ίσως εκεί να προσπαθήσω να στήσω μια νέα ζωή.
Θα έρχονται να με βλέπουν άραγε; Θα τους πειράξει που είναι χωρισμένος και μάλιστα με
δυο παιδιά; Το νέο συμβόλαιο που οφείλουμε να υπογράψουμε μεταξύ μας αποκλείει
παρωπίδες και κανονικότητες. Δεν μας παίρνει πλέον να είμαστε εκλεκτικοί με τις ζωές
των άλλων. Αρκεί να είμαστε δίπλα τους.
Θέλω να πιστεύω ότι δεν είναι πολύ αργά. Αυτό που είχαμε φαντασιωθεί ως ιδανική
οικογένεια ο καθένας στο κεφάλι του, πιθανόν δεν θα το ζήσουμε ποτέ: είναι ουτοπία και
φασισμός να κανοναρχούμε συμπεριφορές και επιλογές σε οποιονδήποτε πέραν του
εαυτού μας. Θα το θυμάμαι αυτό άραγε, αν κάνω ποτέ τα δικά μου παιδιά; Εύκολο είναι
να μιλάω τώρα από τη θέση του κριτή. Αλλά σύντομα πρέπει να πάρω μια απόφαση.
Το επόμενο πρωί τηλεφωνώ στον Στέφανο και τον ακούω ήρεμο και λίγο
στεναχωρημένο. Υποθέτω ότι πάλι θα έχει προβλήματα με την Μαριλένα. Με ρωτάει
αμήχανα αν θα κατέβω σύντομα. Του απαντάω ότι σκέφτομαι να κατέβω μόνιμα, αρκεί
να το θέλει κι εκείνος. Του λέω ξεκάθαρα ότι πρέπει να έχω ένα σοβαρό λόγο για να
ξεσπιτωθώ, ότι μου τέλειωσε η εφηβική επιθυμία για φευγιό, για νέες εμπειρίες και
πρόσωπα. Αν κάνει πίσω τώρα, θα αρχίσω από αύριο να ψάχνω για δουλειά εδώ, θα κάνω
υπομονή ένα χρόνο που λήγει το ενοικιαστήριο του σπιτιού μου, θα ξαναμετακομίσω όλη
μου την προίκα και θα ριζώσω για τα καλά στην Θεσσαλονίκη.
Προσπαθώ να διαβάσω τον ήχο της φωνής του, να φέρω στο μυαλό μου το πρόσωπό
του. Μου εξηγεί πως δεν μπορεί να υπογράψει συμβόλαιο για καμία σχέση, ειδικά μετά
την αποτυχία του γάμου του, αλλά οι λέξεις λες και τσακίζονται στο τελείωμά τους σ’ ένα
γκρεμό αβεβαιότητας. Του λέω ξεψυχισμένα αντίο και του ζητώ να μην επικοινωνήσει
ποτέ πια μαζί μου. Είμαι έτοιμη για το ποτέ πια; Δεν ξέρω.
Αναζητώ καταφύγιο στην κουζίνα. Δεν το θέλω τώρα το παιδικό μου δωμάτιο. Βρίσκω
τη μάνα μου να μαγειρεύει φορώντας μια παλιόρομπα. Μέσα στην ομίχλη των υδρατμών
από το νερό που εξατμίζει τα αρώματα του πράσου και τη χλωράδα του σπανακιού,
διακρίνω τη νευρώδη φιγούρα της, τρέχω βίαια κοντά της και την εξαϋλώνω στη στεγνή
αγκαλιά μου.
88_
ΠΕΝΤΕ ΖΩΕΣ ΚΙ ΕΝΑ ΜΥΘΙΣΤΟΡΗΜΑ

Προσπαθεί να επικοινωνήσει μαζί μου. Συνέχεια μηνύματα στο κινητό και κλήσεις που
μένουν αναπάντητες. Πρέπει να εμμείνω στην αρχική μου απόφαση. Ξέρω, θα μου πει ότι
είναι άδικο να τελειώνει κανείς οποιαδήποτε σχέση από το τηλέφωνο, πόσο μάλλον μια
ερωτική. Συμφωνώ, αλλά όπως και να τελειώσει ένας έρωτας, πονάει το ίδιο.
Η μάνα μου διερευνά το πεδίο διακριτικά, με ερωτήσεις γενικόλογες που όλο και
πλησιάζουν στο ψαχνό. Ο Στέφανος θα έπρεπε να είχε συνεργάτη τη Ναστούλα:
αλάνθαστη ανακριτική μέθοδος, απόηχος της πανάρχαιας μαιευτικής. Πάντως πρέπει να
μίλησαν με τον πατέρα, γιατί διατυπώνει πολύ προσεχτικά τις απόψεις της, σκαλίζοντας
τις λέξεις μια-μια και βάζοντάς τες κομψά σε κάδρα, έτσι που να μην θυμίζουν αξίωμα ή
συμβουλή.
Είναι αστείος ο τρόπος, με τον οποίο προσπαθεί να βολέψει στο αξιακό της σύστημα τα
νέα δεδομένα. Μέχρι τώρα οι ζωντόχηροι για τις γυναίκες της ηλικίας της ήταν κόκκινο
πανί, πόσο μάλλον αν είχαν κόρες της παντρειάς. Οι ελεύθεροι με τους ελεύθερους κι οι
χωρισμένοι με τους χωρισμένους. Ίσως να νιώθει αλαφρωμένη που κατάλαβε ότι η σχέση
μου με τον Στέφανο δεν προχωράει, αλλά με βλέπει κλεισμένη μέσα στο δωμάτιο όλη
μέρα, αργή και νωχελική, και δεν μπορεί να καταλάβει τι είναι τελικά καλύτερο για το
παιδάκι της. Έτσι άρχισε να με αποκαλεί, «παιδάκι μου», κι ομολογώ ότι δεν μου
κακοφαίνεται.
Στο τέλος, παραδέχεται την αδυναμία της να συγχρονιστεί με την εποχή και τους
ανθρώπους της: «Ξέρεις ότι παντρεύτηκα τον πατέρα σου με συνοικέσιο. Έτσι γινόταν με
μας τότε. Βέβαια εκείνος με αγάπησε και κίνησε γη και ουρανό για να με πείσει. Αλλά εγώ
μέχρι το γάμο τον είχα για ξένο. Μετά τον αγάπησα, τον πόνεσα. Πού να ξέρω από
έρωτες, ήμουν κορίτσι ορφανό, μακριά από την πατρίδα μου, εύκολος στόχος για τους
επιτήδειους αν δεν πρόσεχα. Να ‘ναι καλά οι νονοί σου που με είχαν σαν παιδί τους.
Αλλά κι ο πατέρας σου έδειξε καλό χαρακτήρα κι έτσι αποφάσισα και τον πήρα. Εγώ
ήμουν ο κανόνας τότε. Κάτι συμφοιτήτριες που έκαναν σχέσεις πριν το γάμο,
παντρεύτηκαν τον όποιο να ’ναι μετά και κακοπέρασαν. Εμείς, δόξα τω Θεώ, ζήσαμε και
ζούμε καλά, παράπονο δεν έχω. Αν δεν ήσασταν κι εσείς… Άντε καλά, να μην τα
ξαναλέμε και χαλάμε τις καρδιές μας. Τώρα έχουμε χάσει τον μπούσουλα: οι άνθρωποι
χωρίζουν πιο εύκολα απ’ ό,τι παντρεύονται. Τόσο δύσκολα γίνανε όλα; Εσύ, μια χαρά
89_
ΔΩΡΑ ΚΑΣΚΑΛΗ

κορίτσι και δεν βρήκες ακόμη το δρόμο σου. Άντε, πες η δουλειά βρίσκεται. Αλλά εκείνος
ο άλλος που σε κορόιδευε τόσα χρόνια, που να μη σώσει…. Και η μεγάλη πήγε και
ξενιτεύτηκε στην Αθήνα. Μη νομίζεις ότι δεν καταλαβαίνω. Καταλαβαίνω και πολλά
μάλιστα. Αλλά και να τον χωρίσει, τι θα κερδίσει με δυο κουτσούβελα στο κεφάλι της; Στα
38 είναι τώρα, λες να μπορεί να ξαναφτιάξει τη ζωή της; Εδώ εσύ κι έχεις δυσκολία. Κι
αυτός ο χριστιανός, καλός μπορεί να είναι, χρυσός, αλλά εσένα σκέφτομαι, παιδάκι μου.
Πώς θα τα βγάλεις πέρα με τα ξένα τα παιδιά; Στο τέλος, εσύ θα είσαι η κακιά και η ξένη.
Χριστίνα μου, δεν θέλω να κακοπέσεις. Προσπάθησε να συνέλθεις και να κοιτάξεις
μπροστά.»
Δεν ξέρω τι να της απαντήσω. Σάμπως κι εγώ τόσα χρόνια έχω βρει τη λύση; Θα
προτιμούσα να της πω ότι αυτή η παντοτινή θλίψη για την ορφάνια της, δεν της άφησε
χώρο να δει πόσο τυχερή στάθηκε με τον πατέρα μου, πόσο αγαπήθηκε από κείνον και
πόσο ελάχιστα δεδομένο είναι αυτό για όλες εμάς που ανήκουμε σε άλλες γενιές, πιο
σκληρές στη μνήμη, πιο απαιτητικές στο να ζητούνε παρά ανοιχτοχέρες στο να δίνουνε.
Ο Στέφανος ανέβηκε στην Θεσσαλονίκη, έφτασε μέχρι την πόρτα μου και κατάφερε να
μιλήσει στη μάνα. Πρέπει να της έκανε εντύπωση, γιατί, συζητώντας το μαζί μου
αργότερα, δεν είχε να του καταλογίσει τίποτε άλλο, πέρα από το διαλυμένο γάμο και τα
δυο παιδιά του. Είναι αστείο που έβαλε τη Ναστούλα μπροστά. Δεν ξέρει από γυναικεία
ψυχολογία, αλλιώς θα χρησιμοποιούσε τον Περικλή που τον συμπαθεί και τον θαυμάζει.
Εγώ έλειπα σε μια συνέντευξη για δουλειά κι επιστρέφοντας, βρήκα τη μάνα
αναψοκοκκινισμένη και σε μεγάλο δίλημμα. Πιστεύω ότι στο βάθος τής άρεσε ο Στέφανος.
Ίσως και να σκεφτόταν ότι είναι κρίμα που δεν τον γνώρισε η κόρη της πιο πριν από τη
γυναίκα του, όταν θα ήταν κι οι δυο τους ελεύθεροι από δεσμεύσεις και θα μπορούσαν να
φτιάξουν, έστω κι από το μηδέν, μια κοινή ζωή. Αχ κυρά Ναστούλα μου, τα χάπι-εντ μόνο
στις ελληνικές ταινίες. Μακάρι να μας έρχονταν όλα, όπως τα σχεδιάζαμε με το μυαλό
μας. Μακάρι. Πάντως η μάνα κράτησε το στόμα της σφαλιστό για τη συνάντησή τους.
Μέσες-άκρες μού τα είπε, φοβούμενη πιο πολύ τις δικές της παρερμηνείες παρά τις δικές
μου.
90_
ΠΕΝΤΕ ΖΩΕΣ ΚΙ ΕΝΑ ΜΥΘΙΣΤΟΡΗΜΑ

Δεν θέλω να του κάνω δύσκολη τη ζωή, όχι περισσότερο απ’ όσο ήδη είναι. Δέχτηκα να
μιλήσουμε, ίσως γιατί μέσα μου περιμένω κάτι περισσότερο από το «μου λείπεις» και «σε
σκέφτομαι».
Στέφανε, γνωριστήκαμε κάτω από τις πιο περίεργες συνθήκες. Ίσως να έφυγα άτσαλα,
διωγμένη πιο πολύ από τις επιθυμίες μου που πρόβαλα πάνω σου, παρά από τη δική σου
συμπεριφορά. Δεν έχω να σου προσάψω κάτι αξεπέραστα επιλήψιμο. Υπήρξες ειλικρινής
μαζί μου, ίσως περισσότερο απ’ όσο θα ‘πρεπε. Και τώρα, πάλι δίκιο σου δίνω. Τι
συμβόλαια να υπογράψουμε σε μια ζωή τόσο ρευστή; Περιδινούμενοι είμαστε, ξυπόλυτοι
χορεύουμε τους χορούς της ηδονής, της δημιουργίας, των εντυπώσεων, της μοναξιάς. Η
πίστα άλλοτε γεμίζει κι άλλοτε, μόλις ανοίξουμε τα μάτια μας, φαντάζει τραγικά άδεια. Ο
ρυθμός της ζωής δεν έχει βήματα γνωστά. Αυτοσχεδιάζουμε, πάλι, πάντα.
«Σκέφτομαι αυτά που μου έλεγες στο τηλέφωνο για σένα και τους γονείς σου.
Συμβόλαιο ειλικρίνειας, αγάπη. Πόσο δίκιο έχεις. Πέρασε κοντά ενάμισης μήνας από τότε
που χωριστήκαμε στο «Μακεδονία». Σε βλέπω και μου φαίνεσαι πιο σταθερή,
κατασταλαγμένη, λες και βρήκες επιτέλους το δρόμο που έψαχνες. Ξέρω ότι σου ζητάω
πολλά: να ξεριζωθείς, να υιοθετήσεις μια περίπλοκη ζωή με υποχρεώσεις, πρώτα
συναισθηματικές και μετά οικονομικές. Δεν ήμουν σίγουρος αν έπρεπε να σου μιλήσω
ανοιχτά. Ποιος θέλει να ακούει την αλήθεια; Χριστίνα, τρέμω τα βράδια. Η δουλειά μου
είναι δύσκολη, μου τρώει χρόνο από τη μέρα μου, έχει επιτυχίες αλλά και μοναξιά, με
κρατάει για ώρες μακριά από τους δικούς μου. Και οι δικοί μου…στην άλλη μεριά της
πόλης. Πήρα μια απόφαση που ακόμη με διχάζει. Μα τα παιδιά θα καταλάβαιναν κάποια
στιγμή και θα ήταν πιο δυστυχισμένα. Κι εσύ έκανες τόση υπομονή μαζί μου. Εγώ
πανηγύριζα την ελευθερία μου κι όμως δεν μου είπες ποτέ πόσο ήθελες να κοιμόμαστε
μαζί τα βράδια. Όταν επέστρεψα, ξέρεις ποια εικόνα σου μου έμεινε; Η φιγούρα σου όπως
κρεμόσουν από τα κάγκελα της Σκουφά και με περίμενες ατέλειωτες ώρες. Ήμουν ηλίθιος
που δεν είδα τις θυσίες σου. Ίσως και να τις θεώρησα δεδομένες. Μιλάω ανάκατα, αλλά σ’
όλη τη διαδρομή μέχρι τη Σαλονίκη προσπαθούσα να βάλω σε μια τάξη όλα αυτά που
ήθελα να σου πω, να μην ξεχάσω τίποτε. Ξεκινάω με το πρώτο συμβόλαιο μαζί σου. Το
δικό μας συμβόλαιο ειλικρίνειας: φοβάμαι μια νέα σχέση. Σε λίγο θα είμαι πενήντα. Ο
χρόνος μαγαρίζει το κορμί μου, μειώνει τις αντοχές μου. Θα μείνεις δίπλα μου; Όμορφη
και τρυφερή, τόσο διαφορετική από τις άλλες γυναίκες που τους αρκούσε ένα ακριβό
91_
ΔΩΡΑ ΚΑΣΚΑΛΗ

αυτοκίνητο και διακοπές στη Μύκονο. Εσένα δεν μπορώ να σε ξεγελάσω με τα πράγματα.
Δεν μου ζητάς να σου φορέσω βραχιόλια στα χέρια, μόνο να σου δώσω την ψυχή μου. Δεν
ξέρω πώς το κάνουν αυτό, Χριστινάκι. Γίνεται άραγε; Θέλει κότσια. Εσείς οι γυναίκες σ’
αυτά είσαστε πιο γενναίες. Ζώντας και κάνοντας λοιπόν. Μόνο αυτό μπορώ να υποσχεθώ.
Τα μεγάλα λόγια βουλιάξανε.»
Αυτό άραγε είναι ό,τι αποκαλούνε ερωτική εξομολόγηση; Η μίζερη καφετερία της
παραλίας είναι τόσο αδιάφορο ντεκόρ. Φοιτητές λιάζονται σαν τις σαύρες στο σκοτεινό
ήλιο, συνταξιούχοι σουλατσάρουν με τα σκυλιά τους που αποπατούν στα βρώμικα
παρτέρια με τα αναιμικά δέντρα. Κι εμείς, μέσα στη νωχέλεια της Δευτέρας που
αργοσέρνεται στο απόγευμά της, πάμε να λύσουμε το μυστήριο της συνύπαρξής μας. Ίσως
είναι καλύτερα έτσι. Πιο πολλές θα είναι οι συμβατικές Δευτέρες από τα ρομαντικά
σαββατοκύριακα και τις γιορταστικές επετείους. Αν μπορέσουμε ν’ αντέξουμε και ν’
αγαπηθούμε με τον ήρεμο τρόπο της αποδοχής, αν ξεπεράσουμε το ξεθώριασμα της
καύλας σε μια αποσπασματική επιθυμία να προσφέρουμε στον εαυτό μας και στον άλλο
ηδονή, τότε ίσως να μπορέσουμε να μιλάμε για κοινή ζωή.
Η δύση πασαλείβει με κάτι ματωμένα πορτοκαλιά την τζαμαρία της καφετερίας κι ο
Στέφανος χουφτώνει το χέρι μου μέχρι η σάρκα του ν’ αποκτήσει τη συνέχειά της μέσα στη
δική μου.
92_
ΠΕΝΤΕ ΖΩΕΣ ΚΙ ΕΝΑ ΜΥΘΙΣΤΟΡΗΜΑ

Επίλογος
ΙΧΑ ΣΚΕΦΤΕΙ ΝΑ ΠΕΡΙΠΛΑΝΗΘΩ ΚΙ ΑΛΛΟ στους χλοερούς τόπους της αφήγησης, στον ευρύ
και γλυπτό κόσμο της που σε κάθε γύρισμα αλλάζει καλειδοσκοπικά, παίρνοντας
απρόσμενα χρώματα και σχήματα. Αλλά για πόσες ζωές να γράψω, μέχρι να μου
αποκαλυφθεί η προσωπική γραφή; Πόσο να ταξιδέψω στο χρόνο και στο χώρο την ηρωίδα
μου, για να βρούμε μαζί, υποψήφιε εκδότη μου, έναν τρόπο να επικοινωνούμε;
Ε
Καλύτερα να την αφήσω με τις αβέβαιες επιλογές της, να σαρκωθεί στο κεφάλι σας.
Ίσως να μετοικήσει στην Αθήνα κι εκεί να ευτυχήσει, όπως ο καθένας μας νοεί την ευτυχία:
παιδιά, επαγγελματική επιτυχία, ένας καλός σύντροφος, μια γεμάτη μοναξιά. Ίσως πάλι
να πάρει την απόφαση να ξεκινήσει στην πόλη της μια ζωή που να καρπίσει με το γονεϊκό
λίπασμα, βάζοντας τις ρίζες τους υποστύλωμα στα δικά της όνειρα. Πόσο δεσμευτικό είναι
να μπήγει κανείς τελείες στο ρευστό υλικό, να σεντονιάζει με τους τίτλους του τέλους την
αχόρταγη σκηνή, σκιάζοντας εκείνο το χώρο της φαντασίας που διψάει για μια ακόμη
αναποδιά στην πλοκή ή έστω ένα αναπάντεχο, καλό νέο.
Την πονάω, τούτη την ώρα που αποφασίζω να την αποχωριστώ και να παραμείνω
πάλι με τις ασχημάτιστες σκέψεις μου. Δικό μου παιδί ήσουν Χριστίνα και τώρα είσαι
ξένο, των άλλων. Καθένας ας βάλει το μοναδικό, αναγνωστικό DNA του σε τούτο το
χάρτινο ειδώλιο που απαιτεί να αποκτήσει ζωή. Χαλάλι του και χάρισμά του. Ακριβό
δώρο για κάποιον τόσο άγνωστο, αντίδωρο, όμως, δεν θα ζητήσω.
Από τα χίλια κύματα σε πέρασα, άθυρμα μιας γλώσσας που σπαρταράει να τρυπήσει
το περίβλημα της απομόνωσης για να ψιθυρίσει μια κάποια, έστω αμφιλεγόμενη αλήθεια.
Ήρθε η ώρα να σας αποκαλύψω την αγωνία μου: έχω την υποψία ότι ατίθασο ήταν και
παρέμεινε το ύφος μου, όσο κι αν προσπάθησα να το χωρέσω σε βολικά καλούπια που
υπόσχονταν την εκδοτική επιτυχία. Πέντε ζωές μετράω ήδη και ίσως πέντε πιθανές
αποτυχίες. Νιώθω ότι η τελευταία είναι και η πιο δικιά μου. Ίσως μ’ αυτήν να πορευτώ,
93_
ΔΩΡΑ ΚΑΣΚΑΛΗ

αλλά όρκους δεν θα πάρω για να μην με μουντζώσουν μετά οι Ερινύες με τις κοφτερές
στήλες τους στις σαββατιάτικες εφημερίδες.
Κι έφτασα τώρα ως εδώ. Άλλοι ήρωες, σχεδόν έτοιμοι, με σφυροκοπούν κρυμμένοι
μέσα στους μαιάνδρους του μυαλού μου, απαιτούν να αποκτήσουν τη δική τους ζωή και
μου φωνάζουν επιτακτικά: «Τέλειωσες με την Χριστίνα. Ήρθε η δική μας σειρά», μ’ έναν
λόγο που πολεμάει να βρει διέξοδο και να τρυπώσει, σαν τον ψωριάρη ποντικό, στο
σκληρό πεδίο της ελληνικής πεζογραφίας.
Κάποτε, τον πρώτο καιρό που πάλευα πιο άτσαλα και ίσως εμφανώς απεγνωσμένα με
το μυστήριο του προσωπικού ύφους, έγραψα τούτο το κειμενάκι:
Τους έφτιαχνε με το πιο ρευστό της υλικό. Κάποιου κουτσούρευε τη μύτη, σε άλλον έκανε στραβά
ποδάρια, μία μιλούσε ψευδά και ένας τρέκλιζε, μόνιμα μεθυσμένος. Οι διαφορές τους χτυπητές, για
να μπορούν να διακρίνονται κι από το πιο άπειρο μάτι. Πρώτα όριζε τον τόπο κι ύστερα έβαζε τα
πλάσματά της, πειθήνια σκηνοθετημένα, να ζουν τη δική της ζωή. Λέγανε τα λόγια της, σκέφτονταν
τις σκέψεις της, ονειρεύονταν τους εφιάλτες της. Όλα οργανωμένα. Έτσι ξόρκιζε τον έξω κόσμο και
τον τακτοποιούσε. Τους έδινε ονόματα που είχαν λιώσει στο στόμα της, φάτσες που έπιναν απ' το
νερό της μνήμης της γυρεύοντας την αρνησιά. Αλλά την παίδευαν. Όταν επέστρεφε, τα πλάσματά
της είχαν παραλλάξει τους διαλόγους, καβαλούσαν τα διαστήματα, παίζανε μπάλα με τις τελείες και
τραμπαλίζονταν στα κόμματα. Έριχναν φως στα σκοτάδια και την τρόμαζαν με τις νέες προοπτικές
του βάθους, μουτζούρωναν τους αίθριους ουρανούς της, αυθαδέστατα δολιχοδρομούσαν στις
σύντομες σκέψεις της, τις πιο σαφείς. Και δεν ήταν μόνο αυτά. Συνωμοτούσαν με τους άλλους,
φλερτάρανε με τον πρώτο άγνωστο που τύχαινε να γοητευτεί από τις αδρές τους γραμμές, σιγά-σιγά
λοξοδρομούσαν και κοινωνούσαν άλλα σώματα και στόματα. Δεν ήταν πια δικά της. Κάποια στιγμή
σταμάτησε. Εκδικήθηκε όλα αυτά τα εκμαγεία που σέρνανε φωνές, έκλεβαν αυτά που πίστευε ότι είχε
ξεχάσει, αρπάζονταν από τα ξέφτια των πολυκαιρισμένων στιγμών της και ήθελαν να τα κάνουν πάλι
ζωή. Τους βούλωσε για τα καλά τα στόματα. Αλλά αυτά που πρόλαβαν να βγουν στο φως, συνέχιζαν
το προδοτικό τους έργο. Ώσπου το πήρε απόφαση. Ένα απόγευμα, εκεί που πήγαινε η θάλασσα να
πνιγεί στο αίμα, κατέβηκε στην αμμουδιά, άναψε μια μεγάλη φωτιά με όλα αυτά που κάποτε λόγιαζε
για δικά της, κάτι φυλλάδες και δυο τρία ολιγοπώλητα βιβλία, κι έμεινε να τα βλέπει να λιώνουν,
μέχρι που απόμειναν σαν καπνισμένες χάρτινες δαντέλες. Και τα αποκαΐδια τα παράχωσε βαθιά στην
αυλή της, σε κείνο το μέρος που δεν φύτρωνε μήτε αγριάδα.
94_
ΠΕΝΤΕ ΖΩΕΣ ΚΙ ΕΝΑ ΜΥΘΙΣΤΟΡΗΜΑ

Σήμερα τα αθύρματά μου δεν τα έκανα παρανάλωμα. Πήρα την απόφαση να τα
εμπιστευτώ σε σας, υποψήφιε εκδότη, για ν’ αποκτήσουν μια ζωή ξέχωρη από τη δική
μου. Όσο και να αρδεύονται από τα μέσα μου, ξένα θα μείνουν. Ευτυχώς.
95_
ΔΩΡΑ ΚΑΣΚΑΛΗ


Γιάννης Φαρσάρης

Το μυθιστόρημα JOHNNIE SOCIETY
διατίθεται ελεύθερα στο Διαδίκτυο σε ηλεκτρονική μορφή
με άδεια Creative Commons
[ Attribution-NonCommercial-ShareAlike Greece 3.0 ]
2
“JOHNNIE SOCIETY”

Γιάννης Φαρσάρης
JOHNNIE SOCIETY
 Μυθιστόρημα
www.johnnie-society.org
3
Γιάννης Φαρσάρης
 ΦΩΤΟ: Μανόλης Εργαζάκης
O Γιάννης Φαρσάρης γεννήθηκε στην Ιεράπετρα το 1973. Σπούδασε Επιστήμη
Υπολογιστών στο Πανεπιστήμιο Κρήτης και Εκπαίδευση Ενηλίκων στο Ελληνικό
Ανοικτό Πανεπιστήμιο. Ζει στο Ηράκλειο Κρήτης και εργάζεται ως Καθηγητής
Πληροφορικής.
Από το 1999 δημοσιεύει διηγήματα και κείμενα για το διαδίκτυο σε περιοδικά και
εφημερίδες, ενώ μετέχει στην Ομάδα Έκδοσης της εφημερίδας «Τέταρτο Μάτι»
[www.4mati.gr]. Το “Johnnie Society” είναι το πρώτο του μυθιστόρημα.
Διατηρεί ιστολόγιο στην ηλεκτρονική διεύθυνση www. johnnie - society. org
[e-mail: giannis.farsaris@gmail.com]
4
“JOHNNIE SOCIETY”

JOHNNIE SOCIETY
Μυθιστόρημα
2009
ISBN έντυπης έκδοσης: 978-960-930860-1
Έργο εξωφύλλου:
Ειρήνη Σπυριδάκη [www.spyridaki.gr]
“Ουραγοί εποχής”, ελαιογραφία σε καμβά
Φωτογράφιση έργου εξωφύλλου:
Μανόλης Εργαζάκης [ www. photoshot. gr]
Μακέτα εξωφύλλου:
Λευτέρης Παναγουλόπουλος [www.leftgraphic.gr]
5
Γιάννης Φαρσάρης

«Τώρα ξέρω τι θέλω
ένα μαύρο τριαντάφυλλο
και τη δύναμη για να παλεύω»
Στέρεο Νόβα, “Μικρό αγόρι”
6
“JOHNNIE SOCIETY”

.:: I ::.
Ο ΒΛΕΜΜΑ ΤΟΥ ΑΚΟΛΟΥΘΗΣΕ ΕΝΑ ΠΕΡΑΣΤΙΚΟ ΣΥΝΝΕΦΟ πάνω απ’ τα περίφημα
λονδρέζικα κτίρια, καθώς ο ανοιξιάτικος ήλιος ποδηλατούσε βαριεστημένα. Ο
Τζόνι έμπλεξε τα δάχτυλά του κι άρχισε να παρατηρεί με περιέργεια τους
ανθρώπους γύρω του. Φιγούρες από κάθε γωνιά του πλανήτη ανακατεύονταν σ’ ένα
γιγάντιο πολύχρωμο ψηφιδωτό. Ο απροσδόκητος ήλιος είχε κολλήσει στα πρόσωπα όλων
ένα αδιόρατο υπομειδίαμα. Τα περιττά ρούχα είχαν αφαιρεθεί και η κατάλευκη σάρκα τους
συνέλεγε πολύτιμες αχτίδες.
Τ
«Πού να ζούσαν και στην ηλιοκαμένη Ελλάδα», συλλογίστηκε ευδιάθετος κι άναψε το
μυριοστό τσιγάρο της ημέρας. Ακούμπησε απαλά την καστανή ματιά του στις παράξενες
νωχελικές εγγλέζικες σιλουέτες και άφησε τις στιγμές να χαλαρώσουν. Στα χείλη του
γεννήθηκε ένα στοχαστικό χαμόγελο. «Είναι αυθεντική πόλη το Λονδίνο», παραδέχτηκε
εντυπωσιασμένος και ξεκίνησε να βηματίζει αργά, νιώθοντας τον γιακά του ποτισμένο με
στάλες ιδρώτα. Η μεσογειακή φιγούρα του μοναχικού γοητευτικού τριαντάρη τράβηξε τα
βλέμματα των θηλυκών που προσπερνούσε. Τα πάντα ήταν άψογα πάνω του. Κορμοστασιά
ευθυτενής, αποτέλεσμα πειθαρχημένης δίαιτας και γυμναστικής. Μαλλιά κατάμαυρα
περιποιημένα, ελαφρώς κυματιστά. Πρόσωπο καθάριο, με γένια τριών ημερών. Βλέμμα
ζεστό, διαπεραστικό μα και υπεροπτικό. Άρωμα διακριτικά αρρενωπό. Ντύσιμο
πανάκριβο, στην αιχμή της μόδας. Με πέντε λέξεις, αρσενικό που δεν περνάει
απαρατήρητο.
Αντικρίζοντας από μακριά τις γέφυρες του Τάμεση, θέλησε να τις κατακτήσει. Η μέρα
ήταν ολοδική του και επιθύμησε να την πλημμυρίσει με πρωτόγνωρα στιγμιότυπα. Στην
παρθενική του έξοδο από τα σύνορα της χώρας του, τα πάντα τού φαίνονταν αλλιώτικα.
Καθώς περπατούσε, ένα δροσερό αεράκι άρχισε να του γαργαλάει τα μάγουλα.
Φτάνοντας στη μέση της γέφυρας έλιωσε τη γόπα με τη μύτη της μπότας του και
κοίταξε κάτω στα μελανά νερά του διάσημου ποταμού. Έχωσε τα χέρια στις τσέπες του και
σήκωσε ανέμελα τους ώμους. Το ελαφρό αεράκι σχημάτιζε μικρά κύματα που ζωντάνευαν
το νερό. Του άρεσε πολύ το υγρό στοιχείο. Ήταν ικανός να κάθεται χιλιάδες ώρες ακίνητος
να το χαζεύει. Ταξίδεψε πίσω στην παιδική του ηλικία, στο νησί όπου μεγάλωσε. Από την
Πρωτομαγιά, που υποχρεωτικά έκανε το πρώτο του μπάνιο, μέχρι και την παρέλαση του
Οκτώβρη ζούσε μαζί με τη θάλασσα. Τα καλοκαίρια έφευγε κάθε πρωί απ’ το σπίτι
ξυπόλυτος, φορώντας μονάχα το μαγιό του και γύριζε αργά το βράδυ βρώμικος κι
εξουθενωμένος, αλλά γεμάτος από ζωή.
7
Γιάννης Φαρσάρης

Ο άνεμος της μνήμης γέμισε μελαγχολική σκόνη το μυαλό του και αμέσως το
πρόσωπό του σκοτείνιασε. Στα νερά του ποταμού είδε ζωγραφισμένη την εικόνα της
αδικοχαμένης μητέρας του. Ο πόνος του ξεχείλισε για μια ακόμα φορά και τα μάτια του
άρπαξαν φωτιά. Είχε καιρό να κλάψει για τους γονείς του, παρόλο που η σκέψη τους τον
βάραινε διαρκώς. Από εκείνο το μελανό δευτερόλεπτο που έμαθε για τον αιφνίδιο θάνατό
τους, μια σκιά σαν κοράκι ήρθε και κάθισε μόνιμα στην ψυχή του. Άφησε τα δάκρυα να
κυλήσουν, ζητώντας να ξορκίσει την προσωπική του τραγωδία. Αν τον έβλεπαν από μια
γωνιά του σύμπαντος, σίγουρα θα τον καμάρωναν. Είχε αρχίσει να σκαρφαλώνει γοργά τα
σκαλιά της επιτυχίας και κάθε μέρα που περνούσε τον έφερνε εγγύτερα στην κορυφή. Το
είχε ορκιστεί, άλλωστε, τη στιγμή που έκρυβαν τα φέρετρά τους για πάντα στην αγκαλιά
της γης.
«Αχ πατέρα, ας μην έπινες τόσο εκείνο το βράδυ στον γάμο…», δαγκώθηκε κι έσφιξε τις
γροθιές του ευθεία ψηλά στον ουρανό. Ήταν απίστευτα τραγικό αυτό που είχε συμβεί στους
γονείς του, στη γλυκιά κυρία Σμαρώ και στον σεβάσμιο κύριο Λεωνίδα. Στη στροφή πριν
τη σύνταξή τους, η ειμαρμένη δεν είχε σκοπό να τους αφήσει να ζήσουν ήρεμα κι
ευτυχισμένα γεράματα. Επιστρέφοντας ξημερώματα από τον γάμο μιας δευτερανιψιάς
τους, το αλκοόλ ανέλαβε το τιμόνι και τους οδήγησε ίσια στον γκρεμό. Πάγωσε για λίγο
πάνω από τον τάφο και δεσμεύτηκε πως κάθε ενέργεια που θα έκανε εφεξής θα είχε την
άτυπη έγκρισή τους. Ήξερε πως θα τον παρακολουθούσαν από ψηλά κι ήθελε διαρκώς να
χαμογελούν.
«Θέλω να είστε περήφανοι για μένα», κραύγασε, προσπαθώντας να στείλει τη φωνή του στο
υπερπέραν για να τους συναντήσει. Ήταν ο μοναχογιός τους κι έκαναν τα πάντα να τον
στηρίξουν. Από παιδί τον έβλεπαν να ξεχωρίζει με ό,τι κι αν καταπιανόταν και οι
επιδοκιμασίες δεν έλειπαν ποτέ από το στόμα τους. Τον καταπίεζαν, ήταν γεγονός, το
έκαναν όμως με τόση ευαισθησία, που ποτέ δεν το αντιλήφθηκε ως βάρος. Θυμήθηκε τον
πατέρα του να κλαίει σαν μικρό παιδί τη μέρα που ανακοινώθηκαν τα αποτελέσματα των
εισαγωγικών εξετάσεων. Είχε αριστεύσει και το Οικονομικό τον περίμενε να του
προετοιμάσει το λαμπρό μέλλον. Ο αποχωρισμός τους θα έμενε εσαεί χαραγμένος μέσα
του, αφού το τελευταίο φιλί της μάνας του ήταν ό,τι πιο ιερό είχε βιώσει.
Τα βλέφαρά του άρχισαν πάλι να υγραίνονται, καθώς μόλις είχε συνειδητοποιήσει τι του
έλειπε περισσότερο από τότε. Όταν ήταν μικρός, η μητέρα του ερχόταν ακροπατώντας στο
κρεβάτι του λίγο πριν κοιμηθεί, για να τον σκεπάσει. Του χάιδευε τα μαλλιά, τον μύριζε
απαλά, τον ασπαζόταν τρυφερά όπως μόνο μια μάνα ξέρει και πήγαινε να ξαποστάσει από
την κούραση της ημέρας. Δεν παρέλειπε να το κάνει αυτό κάθε βράδυ, ακόμα κι όταν
μεγάλωσε και τους επισκεπτόταν σπανιότερα στο νησί. Ακόμα κι όταν έμεινε ορφανός, δεν
μπορούσε να κλείσει μάτι τη νύχτα αν δεν αισθανόταν της αύρα της μητέρας του, έστω και
με τη μορφή μιας αόρατης πεταλουδένιας σκέψης. Εκείνη ήταν που είχε επιλέξει να τον
φωνάζουν Τζόνι, προς τιμήν του παππού της που είχε φύγει μετανάστης στην Αμερική και
είχε προσαρμόσει τ’ όνομά του.
Είχε τους γονείς του δίπλα του σε κάθε φάση της ζωής του, ακόμα κι όταν άφησε πίσω
8
“JOHNNIE SOCIETY”

του τη μικρή τους επαρχία κι έμεινε ανεξάρτητος στην πρωτεύουσα. Ζούσαν τα όνειρά του
και ποτέ μα ποτέ δεν του επέβαλαν το παραμικρό. Τον στήριξαν στο μεταπτυχιακό που
έκανε στο ίδιο Πανεπιστήμιο και παραβρέθηκαν στην απονομή να τον θαυμάσουν
δακρυσμένοι από κοντά. Μετά ήρθαν οι δύσκολες νύχτες του στρατού και η είσοδος στην
αγορά εργασίας. Ένιωθε καθημερινά όλα εκείνα τα χρόνια την ανάγκη να μιλήσει κάθε
βράδυ μαζί τους για να πάρει κουράγιο, αλλά και για να μην ανησυχούν. Στα πρώτα
βήματα της επαγγελματικής του καριέρας εξακολούθησαν να τον βοηθούν οικονομικά,
προκειμένου ν’ ανταπεξέλθει στους πρώτους χαμηλούς μισθούς. Και δεν παρέλειπαν να του
θυμίζουν διαρκώς δύο πράγματα: “Να σέβεσαι τους ανώτερούς σου”, τον παρότρυνε ο
πατέρας του. “Να πηγαίνεις πάντα καλοντυμένος και περιποιημένος στη δουλειά”, τον
συμβούλευε μειλίχια η μητέρα του.
Ο Τζόνι είχε βάλει τον πήχη πολύ ψηλά και ήθελε γρήγορα να σκαρφαλώσει στην
κορυφή. Τώρα πια, λίγο μετά τη στροφή των τριάντα χρόνων, η θέση του στην πολυεθνική
Εταιρεία δικαιολογούσε απόλυτα τις προσδοκίες του. Η απεριόριστη εμπιστοσύνη των
προϊσταμένων προς εκείνον τον γέμιζε ευθύνες αλλά και όνειρα. Βρισκόταν στο Λονδίνο,
στην έδρα της πολυεθνικής, με σκοπό να παρακολουθήσει ένα υψηλού επιπέδου σεμινάριο.
Απ’ όλα τα πολυάριθμα στελέχη είχαν επιλέξει να στείλουν εκείνον, γεγονός που τον έκανε
κάτι παραπάνω από ευτυχή.
Τα τελευταία εφτά χρόνια που είχε ριχτεί με πάθος στον αγώνα της επαγγελματικής
καταξίωσης, μονάχα μια φορά είχε δειλιάσει κι είχε νιώσει αδύναμος να τα καταφέρει.
Ήταν η μέρα που έπρεπε να παρατήσει τα πάντα στη μέση και να γυρίσει στη μικρή του
πόλη, για να κηδέψει τους γονείς του. Η γη άρχισε να καταρρέει κάτω από τα πόδια του,
καθώς ό,τι πιο πολύτιμο είχε βρισκόταν μετέωρο στο χθες. Το παρόν ήταν βασανιστικά
οδυνηρό και το αύριο τον φόβιζε ολοκληρωτικά. Προσπαθούσε ακόμα να ξεχάσει τη
στιγμή που αντίκρισε από μακριά το σπίτι των παιδικών ανέμελων χρόνων του, γεμάτο
βουβά στεφάνια στην εξώπορτα. Όλοι οι συγγενείς ήταν μαζεμένοι γύρω από το συζυγικό
νεκροκρέβατο και τον κοιτούσαν σιωπηλοί. Μπροστά στους παγωμένους γονείς του δεν
έσπασε ούτε λεπτό, δεν έβγαλε κουβέντα μέχρι την ώρα της κηδείας. Έσφιγγε τα δόντια,
αποτυπώνοντας τις τελευταίες εικόνες μαζί τους.
“Κουράγιο, παιδί μου, ζωή σε λόγου σου. Ήταν καλοί άνθρωποι οι μακαρίτες. Να ζήσεις να τους
θυμάσαι”, ήταν η μόνιμη επωδός που αντιλαλούσε στ’ αυτιά του. Τότε ήταν ακριβώς που,
χωρίς καλά - καλά να το σκεφτεί, πήρε τη μεγάλη απόφαση. Για κείνον ένας δρόμος
μοναχά υπήρχε, να προχωρήσει μπροστά. Στο βλέμμα των συγγενών του έβλεπε οίκτο κι
αυτό ήταν κάτι που πραγματικά σιχαινόταν. Κανείς ποτέ δεν τον είχε λυπηθεί στον έως
τότε βίο του και δεν ήθελε με τίποτα ν’ αρχίσει να του συμβαίνει. Έπρεπε ν’ αφήσει πίσω
όλα όσα θα τον κρατούσαν δέσμιο του πόνου. Επισκέφτηκε το αμέσως επόμενο πρωινό της
κηδείας ένα μεσιτικό γραφείο, όπου και ανέθεσε την πώληση της οικογενειακής του
περιουσίας. Δεν ήταν δα κι από καμιά πλούσια οικογένεια. Το πατρικό του σπίτι, τίποτα
παραπάνω από μια τυπική επαρχιακή μονοκατοικία και δυο ελαιώνες όχι ιδιαίτερης αξίας,
προίκα της μητέρας του. Όσο βαθιά λαχταρούσε να επισκέπτεται το μέρος που μεγάλωσε,
τόσο ήθελε να εξαφανιστεί μακριά και να μην ξαναγυρίσει.
9
Γιάννης Φαρσάρης

Πριν αποχαιρετήσει για πάντα τη μικρή του πόλη, τα βήματά του τον οδήγησαν στο
πιο οικείο μέρος. Ένα παλιό γερμανικό τσιμεντένιο κυλινδρικό πολυβολείο κοντά στο σπίτι
του, όπου παιδί συνήθιζε να πηγαίνει καθημερινά και να καταστρώνει τα σχέδιά του. Έμεινε
εκεί για λίγα λεπτά μόνος, σαν καπετάνιος στη μέση του ωκεανού χωρίς πυξίδα. Διαπίστωσε
βουβά πως τα χρόνια της αθωότητας είχαν περάσει ανεπιστρεπτί. Γυρνώντας στην Αθήνα,
ρίχτηκε με τα μούτρα στη δουλειά, ζώντας πια αποκλειστικά για το μέλλον που έπρεπε να
κατακτήσει. Λεπτό όμως δεν έπαψαν να αντηχούν στην κάθε μέρα του οι ανάσες των
γονιών του.
Μια φωνή ενός μικρού παιδιού τον διέκοψε απ’ τον μαύρο λήθαργο των σκέψεών του
και τον επανέφερε στην πραγματικότητα. Ήταν ντάλα μεσημέρι και η κίνηση στη
βρετανική πρωτεύουσα είχε πυκνώσει ιδιαίτερα. Κούμπωσε τη ζακέτα του, σταύρωσε τα
μπράτσα κι άρχισε να περπατάει προς την απέναντι όχθη της γέφυρας. Άρχισε ξανά να
παρατηρεί τα πρόσωπα των ανθρώπων. Ήταν η αγαπημένη του συνήθεια αυτή. Να κάθεται
αμέριμνος και να χάνεται στις εκφράσεις των ανθρώπων. Στο δημοτικό η δασκάλα τούς
είχε πει πως το πρόσωπο είναι ο καθρέπτης της ψυχής. Στ’ αυτιά ενός μικρού παιδιού
ακούστηκε παράταιρο, κατάλαβε όμως γρήγορα πως ήταν η μεγαλύτερη σοφία που είχε
ακούσει. Από τότε, ενστικτωδώς, άρχισε να περιεργάζεται τις φυσιογνωμίες των ανθρώπων,
ιδίως των αγνώστων. Μέρα με τη μέρα καλλιεργούσε την ικανότητά του να βλέπει μέσα απ’
τα μάτια τους και να διακρίνει ακόμα και τα πιο μύχια συναισθήματά τους. Έτσι με τον
καιρό άρχισε να αντιπαθεί τους κατσούφηδες και τους ανθρώπους με τα σκληρά
χαρακτηριστικά. Ένιωθε την ψυχή τους μαύρη και σκοτείνιαζε αυτομάτως και η δική του.
Θα προτιμούσε να αποφεύγει να τους κοιτάζει, συνέχιζε όμως να το κάνει ξέροντας πως η
κακία είναι αναπόσπαστο κομμάτι της καθημερινότητας.
Γι’ αυτό κι εκείνος επεδίωκε να είναι πάντα πρόσχαρος και χαμογελαστός με όλους.
Προσφιλής του συνήθεια ήταν να λέει μικρά κοφτά ανέκδοτα που ελαφραίνουν την
ατμόσφαιρα και δημιουργούν κλίμα ζεστασιάς. Είχε καταφέρει να μετατρέψει ολάκερο τον
πόνο που έκρυβε μέσα του σε χιούμορ, ώστε να αισθάνεται πρωτίστως ο ίδιος πολύ
καλύτερα. Στις επαγγελματικές συναντήσεις που διαρκώς λάμβανε μέρος, είχε τη μοναδική
ικανότητα να δημιουργεί αμέσως ένα ευχάριστο κλίμα εμπιστοσύνης. Δεν χόρταινε επίσης
να κοιτάζει τις εκφράσεις των μικρών παιδιών. Αυτή η πρωτόγονη αθωότητα τον κυρίευε
ολάκερο και τον έκανε άλλον άνθρωπο. Δεν ήταν τυχαίο άλλωστε, πως ο τοίχος του
προσωπικού του γραφείου ήταν γεμάτος από απίστευτες φατσούλες μωρών, που συνεχώς
κατέβαζε απ’ το Διαδίκτυο. Κανένας συνάδελφός του στη δουλειά δεν παρέλειπε να
περάσει έστω και για ένα λεπτό από το γραφείο του καθημερινά. Οι ατάκες του ήταν
δολοφονικές και όλοι επέστρεφαν στα γραφεία τους κεφάτοι. “Είσαι η ψυχή του τμήματός
μας”, του έλεγε συχνά ο κύριος Συμεών, ο Προϊστάμενός του κι εκείνος χαμήλωνε σεμνά
το κεφάλι, μην μπορώντας να του εξηγήσει πως δεν άντεχε να βλέπει φάτσες μουτρωμένες.
Άναψε τσιγάρο, ρούφηξε βαθιά τον καπνό και τον φύσηξε με δύναμη σηκώνοντας ψηλά
το κεφάλι. Συνεχίζοντας τη μοναχική του διαδρομή, έστριψε στο πρώτο σταυροδρόμι που
βρήκε μπροστά του. Ο τεράστιος δρόμος με τα καταστήματα που απλωνόταν στα πόδια
του, τον έκανε να λάμψει. Είχε ένα ολόκληρο απόγευμα μπροστά του για να ψωνίσει.
Άκουγε διαρκώς για την καταπληκτική ποιότητα που μπορεί να βρει κάποιος στη
10
“JOHNNIE SOCIETY”

λονδρέζικη αγορά κι ήταν προετοιμασμένος να φορτώσει άσχημα την πιστωτική του.
Κυκλοφορούσε πάντα καλοντυμένος και παρακολουθούσε με περισσό ενδιαφέρον τα
ανδρικά περιοδικά μόδας. Ήξερε θαυμάσια να ταιριάζει τα χρώματα μεταξύ τους, αν και
έδειχνε μια ιδιαίτερη εμμονή στα γήινα. Οι αποχρώσεις του καφέ ήταν η αδυναμία του.
«Καλά μου το έλεγαν λοιπόν πως το Λονδίνο είναι η χαρά του “σοπάκια”!», αναφώνησε κι
άρχισε να προσηλώνεται στις βιτρίνες, μένοντας για αρκετά λεπτά μπροστά στην καθεμιά.
Ήταν ενθουσιασμένος με την ιδέα πως θα έκανε μια καλή ανανέωση στην γκαρνταρόμπα
του. Στο μυαλό του ήρθαν αμέσως οι στενοί συνεργάτες του στην Εταιρεία, στους οποίους
όφειλε να κρατάει από ένα δώρο στην επιστροφή του. Πίστευε ότι τα δώρα έπρεπε πάντα
να είναι χρηστικά κι έκρινε πως ένα καλοδιαλεγμένο ρούχο θα ήταν ιδανικό. Ήθελε όμως
να το επιλέξει ειδικά για τον καθένα και να μην πέσει στην παγίδα των μαζικών επιλογών.
Αφοσιώθηκε στο πολύχρωμο υφασμάτινο σύμπαν και ρίχτηκε αχόρταγα στις αγορές.
Το απόγευμα τον βρήκε φορτωμένο με τσάντες. Είχε ψωνίσει αρκετά δώρα και δυο
καταπληκτικά κοστούμια συν ένα δερμάτινο σακάκι για τον εαυτό του. Αποκαμωμένος
κατευθύνθηκε προς το ξενοδοχείο. Θα έμενε μια ολόκληρη εβδομάδα στο Λονδίνο και θα
είχε την ευκαιρία να επισκεφθεί ξανά την αγορά. Φτάνοντας στο πολυτελές δωμάτιό του,
έπεσε για μερικά λεπτά στο κρεβάτι. Πολύ ευχαρίστως θα έριχνε έναν υπνάκο, αλλά δεν
ήθελε ν’ αφήσει ούτε στιγμή να πάει χαμένη. Είχε αρχίσει να πεινάει και αποφάσισε να βγει
αμέσως για φαγητό. Ούτως ή άλλως και στην καθημερινότητά του αργά το απόγευμα
έτρωγε. Πρόσεχε πολύ τη δίαιτά του και ακολουθούσε το ευρωπαϊκό πρόγραμμα
διατροφής. Δυνατό πρωινό, ποιοτικό φαγητό το απόγευμα, αμέσως μετά τις βασικές
επαγγελματικές του υποχρεώσεις και ποτέ βραδινό. Εάν λόγω δουλειάς ή λόγω παρέας
αναγκαζόταν να βρεθεί νύχτα σε εστιατόριο, προτιμούσε μια σαλάτα μόνο και ανθρακούχο
νερό.
Κατηφόρισε τον πολύβουο δρόμο κάτω απ’ το ξενοδοχείο του κι άρχισε ν’ αναζητά
εστιατόριο που να τον εμπνεύσει. Είχε ακούσει από συναδέλφους που σπούδασαν στο
Λονδίνο πως τα κινέζινα ήταν εξαιρετικά και θέλησε να μυήσει το στομάχι του στην
αυθεντική τους γεύση. Δεν άργησε να συναντήσει κάποιο που του φάνηκε προσεγμένο και
προχώρησε στα ενδότερα. Ο νεαρός Κινέζος που τον υποδέχτηκε του έκανε ιδιαίτερη
εντύπωση με την προθυμία του και την καλή του διάθεση. Συμπαθούσε από παιδί τους
κιτρινόδερμους, καθώς ήταν όλοι από τη φύση τους αεικίνητοι και μονίμως πρόσχαροι. Η
μυρωδιά των μπαχαρικών που πλανιόταν στον αέρα τον οδήγησε να επιλέξει ένα δυνατό
πιάτο. Συνήθιζε να δοκιμάζει διαρκώς καινούργιες γεύσεις στα εστιατόρια που σύχναζε,
αναζητώντας πάντα το διαφορετικό, όπως έκανε και στη ζωή του άλλωστε. Δυστυχώς δεν
ήξερε καθόλου να μαγειρεύει και ως εκ τούτου, θεωρούσε την τέχνη του ανακατέματος των
υλικών υψηλή ιεροτελεστία. Παρήγγειλε δύο άγνωστα σ’ αυτόν φαγητά με την ένδειξη του
πικάντικου κι άρχισε να περιεργάζεται τον χώρο.
Οι τοίχοι ήταν γεμάτοι με παράξενες εικόνες πολεμιστών και δράκων από κινέζικους
μύθους. Μειδίασε ελαφρά, όταν θυμήθηκε πως όλα σχεδόν τα ελληνικά παραμύθια έκρυβαν
και κείνα το φόβητρο ενός δράκοντα. Τον γοήτευαν από παιδί εκείνες οι ιστορίες και θα
ήθελε μεγαλώνοντας να έχει την τιμή, όντας ιππότης, να σκοτώσει το θηρίο που κρατούσε
11
Γιάννης Φαρσάρης

φυλακισμένη την αγαπημένη του πριγκίπισσα. Ένιωσε ένα μικρό τσιμπηματάκι στην καρδιά
με τις αναδυόμενες σκέψεις. Είχε περάσει τα τριάντα κι η δικιά του πριγκίπισσα δεν είχε
φανεί ακόμα στον δρόμο του. Αν και είχε μοιραστεί τις νύχτες του με δεκάδες κοπέλες,
καμιά δεν έμοιαζε με την αέρινη οπτασία που έβλεπε στα παιδικά του όνειρα.
Στο διπλανό ακριβώς τραπέζι ένα ανέμελο νεαρό ζευγάρι είχε μόλις τελειώσει το
φαγητό του και επιδιδόταν σ’ ένα παθιασμένο φιλί. Τα βλέφαρα φτερούγιζαν
αντανακλώντας το πάθος τους και η αλογοουρά της όμορφης κοπέλας λικνιζόταν με χάρη
στην πλάτη της. Χαμογέλασε συγκαταβατικά, καθώς χαιρόταν ιδιαίτερα να βλέπει
ερωτευμένους ανθρώπους να πετάνε στα σύννεφα. Είχε νιώσει αρκετές φορές ερωτευμένος
με κάποιες απ’ τις γυναίκες που είχε κατά καιρούς στο πλάι του, όμως ο χρόνος ερχόταν
αμείλικτος ν’ αποδείξει ότι ήταν ένας απλός ενθουσιασμός. Η ιστορία δίδασκε ότι ο Τζόνι
πάντα έφευγε πρώτος από τις σχέσεις του. Εκείνο το γκρίζο δευτερόλεπτο που
διαισθανόταν ότι σπαταλάει τις σταγόνες της ψυχής του σ’ έναν δεσμό χωρίς μέλλον,
εξαφανιζόταν χωρίς δεύτερη σκέψη. Αντιλαμβανόταν την ψυχή του ως πεπερασμένη κι
ήθελε να διαφυλάξει το μεγαλύτερο δυνατό μέρος της ατόφιο για τη δικιά του μελλοντική
πριγκίπισσα της καρδιάς του.
Η μικροκαμωμένη Κινεζούλα με τον δίσκο διέκοψε τις αφηρημένες σκέψεις του. Η
γείωση ήταν απολύτως ευχάριστη με την αχνιστή καβουρόσουπα, τα “γουόντον” και τα
“ντάμπλινγκ” να προσφέρουν ένα δυνατό χάδι στους γευστικούς αισθητήρες. «Η κινέζικη
επιλογή μου αποδεικνύεται ιδανική για την περίσταση», μονολόγησε ανυπόνομα και ρίχτηκε στη
μάχη των τσοπ - στικς.
Έξω είχε αρχίσει να σουρουπώνει και η πιο λατρεμένη του ώρα της ημέρας τον βρήκε
πάλι στους λονδρέζικους δρόμους να σέρνει αργά τα βήματά του. Είχε φτάσει η στιγμή για
την πιο χαλαρωτική απόλαυση. Διάλεξε μια καφετέρια σ’ έναν πολύβουο πεζόδρομο και
κάθισε να απολαύσει τον διπλό εσπρέσσο του, ενώ ο ήλιος προσπαθούσε να κρυφτεί πίσω
από τα επιβλητικά κτίρια. Η καφεΐνη άρχισε να ρέει στις φλέβες του, σε αρμονική
συντροφιά με τη νικοτίνη. Το συνηθισμένο του εκρηκτικό μίγμα ξύπνησε τις αισθήσεις του,
βοηθώντας τον να ρουφήξει απερίσπαστος τις τελευταίες αχτίδες του πορτοκαλίζοντος
στρογγυλού άρχοντα. Ένα αίσθημα ευεξίας και πληρότητας τον κατέλαβε μονομιάς.
Άρχισε να χαζεύει ξανά τους περαστικούς και να μεταφέρεται νοητά στις επόμενες μέρες
του σεμιναρίου.
Η εκπαίδευσή του στις νέες τεχνικές μάρκετινγκ, που είχε σκοπό να εφαρμόσει η
μητρική Εταιρεία σ’ ολόκληρη την Ευρώπη για τα προϊόντα της, ήταν ευκαιρία χρυσή που
δεν σκόπευε ν’ αφήσει ανεκμετάλλευτη. Μόλις θα γύριζε στην πατρίδα όφειλε να
μετεκπαιδεύσει τους συνεργάτες του στις νέες μεθόδους και ήταν αποφασισμένος να
αριστεύσει στο σεμινάριο. Τράβηξε μια γεμάτη γουλιά από τον καφέ του και κάθισε
αναπαυτικότερα στην καρέκλα. Απολάμβανε τη δημιουργική μοναξιά του όσο τίποτε άλλο.
Βρισκόταν απεσταλμένος στην πρωτεύουσα του πολιτισμού για να κάνει άλλο ένα μεγάλο
βήμα στην καριέρα του και το γεγονός τον γέμιζε αυτοπεποίθηση.
Η κίνηση στον πεζόδρομο αυξανόταν διαρκώς κι εκείνος αφέθηκε και πάλι στο κυνήγι
των προσώπων. Παρατηρούσε σχολαστικά κάθε τους μορφασμό, επιζητώντας να εισβάλει
12
“JOHNNIE SOCIETY”

λαθραία στις σκέψεις τους και η προσωπική του βάση δεδομένων γέμιζε διαρκώς με νέο
πολύχρωμο περιεχόμενο. Ο δρόμος μπροστά του ήταν στολισμένος από παράξενες
γυναίκες όλων των φυλών. Είχε μεγάλη αδυναμία στις όμορφες, προσεγμένες γυναίκες.
Θεωρούσε πραγματικό θηλυκό όποια ήξερε με μαεστρία ν’ αναδεικνύει τα δυνατά σημεία
που της χάρισε η φύση. Τοποθετούσε ιεραρχικά το στυλ πιο ψηλά απ’ τα γονίδια. Η
τελευταία πινελιά στο βάψιμο, το περιττό αξεσουάρ, η όρθια θέση του στήθους, το σεμνό
αλλά αγέρωχο βλέμμα, οι απαλές κινήσεις των χεριών, το σταύρωμα των ποδιών, ήταν οι
απλές λεπτομέρειες που ξεχώριζαν.
Πίστευε ακράδαντα πως οι αληθινές γυναίκες είναι εκπληκτικές ηθοποιοί. Οι ατελείωτες
ώρες πρόβας μπροστά στο ανδρικό κοινό από τα χρόνια της πρώιμης εφηβείας, τις
εκτοξεύουν σε επίπεδα ύψιστης υποκριτικής. Θεωρούσε πάντα τον έρωτα σαν μια θεατρική
σκηνή, όπου οι γυναίκες ζουν την κάθε τους μέρα σαν πρεμιέρα. Γυναίκα είναι εκείνη που
δεν κοιτάζει ποτέ έναν άγνωστο άνδρα - θεατή στα μάτια. Αφήνει να κυλήσει ικανό
διάστημα, μέχρις ότου εκείνος προσηλωθεί πάνω της επίμονα και διεκδικητικά. Επιλέγει
από ένστικτο, σαν κόμπρα, τη στιγμή που θα του ρίξει μία και μοναδική θανατηφόρα
ματιά, λίγο πριν αποχωρήσει απ’ το σκηνικό. Ο άνδρας, έχοντας περάσει τη βασανιστική
δοκιμασία της αδιαφορίας, νιώθει το ακαριαίο κοίταγμά της να καρφώνεται σαν κεντρί στην
καρδιά του. Αποχωρώντας αυτοκρατορικά, έχει ήδη θέσει τους κανόνες της. Εκείνη
βασίλισσα στον θρόνο, εκείνος πιστός ιππότης αφιερωμένος στη γοητεία της. Το παιχνίδι
συνεχίζεται με απανωτές πολλαπλές δοκιμασίες, μέχρι ν’ αποφασίσει εκείνη να δώσει το
οριστικό τέλος. Αρνητικό για το πλήθος των θαυμαστών, θετικό για τον έναν και μοναδικό
κατακτητή του απόρθητου κάστρου της. Η πραγματική γυναίκα, πριν ταχθεί στο πλευρό
του άρχοντά της, είναι πεπεισμένη ότι κάνει την ορθότερη επιλογή και δεν αλλάζει γνώμη
μέχρι το τέλος της ζωής της.
 Το πολύβουο πλήθος ξεχυνόταν μπροστά του σαν ορδή μυρμηγκιών. Ένα
συνονθύλευμα χρωμάτων, αρωμάτων και εκφράσεων γέμιζε το κινηματογραφικό πανί του
οπτικού του πεδίου. Κάθισε αναπαυτικότερα στην καρέκλα του, απολαμβάνοντας ως το
μεδούλι τα λεπτά. Ένιωθε πολύ μικρός μπροστά στην απεραντοσύνη του κόσμου που
προσπερνούσε γοργά. Η παρατήρηση διεκόπη από έναν καυγά στο γειτονικό του τραπέζι.
Δύο μεσήλικες αναψοκοκκινισμένοι Εγγλέζοι είχαν αρχίσει να φωνασκούν με έντονες
χειρονομίες. Η γοητεία της κλειδαρότρυπας τον μαγνήτισε. Αφοσιώθηκε στα λεγόμενά
τους για να μετάσχει νοητά στην κουβέντα, αλλά δεν έβγαζε και πολλά από τη βαριά
προφορά τους. Λάτρευε την ανθρώπινη ψυχή ο Τζόνι σε όλες τις εκφάνσεις της και του
άρεσε να βλέπει ανθρώπους να βιώνουν έντονα τις εξάρσεις τους. Είτε επρόκειτο για καυγά,
είτε για μέθεξη, είτε για έκσταση. Προσηλώθηκε στους σπασμούς των προσώπων τους, που
έδειχναν φορτισμένα. Ξαφνικά, χωρίς αναστολή, ο πλέον εύσωμος και εκδηλωτικός εξ
αυτών σήκωσε το τεράστιο ποτήρι του με την μπύρα και το τσούγκρισε μ’ εκείνο του
συνομιλητή του. Ακολούθησε μια παύση αμηχανίας μεταξύ των δύο, που μετατράπηκε
κατόπιν σ’ ένα ηχηρό γέλιο. Ο Τζόνι χαμογέλασε πλατιά κι έμεινε να τους κοιτάει
σιωπηλός να συνεχίζουν τη λογομαχία τους.
Έκλεισε τα μάτια και αφέθηκε να καταγράψει όσα ζούσε. Στο μαύρο φόντο των
13
Γιάννης Φαρσάρης

βλεφάρων του μια απρόσκλητη λάμψη άρχισε να μεγαλώνει. Όταν τα άνοιξε ξανά, οι κόρες
του άρχισαν να διαστέλλονται αυτόματα. Στο οπτικό του πεδίο, ακριβώς ανάμεσα στους
δύο άνδρες, ανακάλυψε μια φωτεινή γυναικεία οπτασία. Μια καστανή πανέμορφη κοπέλα
ήταν η λάμψη που αποτυπώθηκε στα βλέφαρά του. Καθόταν μόνη, ξεφυλλίζοντας ένα
γυναικείο περιοδικό και απολαμβάνοντας το αεράκι που της χάιδευε τα μαλλιά. Φορούσε
ζακέτα με γούνινο γιακά κι είχε ένα εξαίσιο πρόσωπο με πεταχτά κατακόκκινα μήλα.
Συγκεντρώθηκε μαγνητισμένος στα σκούρα της μάτια. Ήταν σαγηνευτικά και παραδόξως
οικεία σ’ αυτόν. Έμοιαζαν με μάτια ινδιάνας, καθώς τελείωναν σε μια παράξενη σχισμή και
εξέπεμπαν μια πρωτόγνωρη θαλπωρή που τον καθήλωσε. Αναστέναξε ηχηρά και
ξεροκατάπιε.
Από το οπτικό του πεδίο χάθηκαν ξαφνικά οι δυο πρωταγωνιστές του καβγά, το
πολύβουο πλήθος, η λονδρέζικη ατμόσφαιρα. Τράβηξε αμήχανα μια ρουφηξιά από το
τσιγάρο του κι ένιωσε το αίμα να κυλάει γρηγορότερα στις φλέβες του. Η νεαρή κοπέλα
ήπιε μια γουλιά απ’ τον χυμό της μασουλώντας αφηρημένα το καλαμάκι και βυθίστηκε
ξανά στο περιοδικό της, τυλίγοντας με νάζι μια τούφα απ’ τα μαλλιά στο δάχτυλό της.
Παρατηρώντας την προσεκτικότερα, προσδιόρισε την ηλικία της γύρω στα είκοσι πέντε. Οι
σκιές του προσώπου της διαγράφονταν αχνές και τα χαρακτηριστικά της έδεναν σε μια
αξιοθαύμαστη αρμονία. Το περίγραμμα των χειλιών της, οι λεπτές διαγώνιες γραμμές των
φρυδιών της, τα μακριά ίσια μαλλιά της. Άρχισε ασυναίσθητα να χτυπάει τα δάχτυλά του
στο τραπέζι κι αναζήτησε τη ζεστασιά του βλέμματός της. Δεν κατάφερε όμως να το
συναντήσει, γιατί η κοπέλα ήταν προσηλωμένη στο διάβασμά της. Όταν σήκωσε αργά το
δεξί της χέρι και ακούμπησε τον δείκτη απαλά στα χείλη της, μια νάρκη ανατινάχτηκε
μέσα του. Φωτίστηκε ολόκληρη μ’ αυτό που διάβαζε κι ένα ελαφρό μειδίαμα στόλισε την
όψη της. Ο Τζόνι ψηλάφησε αμήχανα τα μικροσκοπικά γένια στα μάγουλά του,
αφουγκράστηκε τους χτύπους της καρδιάς του και θαύμασε τη θεόσταλτη εικόνα. Η
οπτασία της άγνωστης κοπέλας γινόταν όλο και πιο οικεία κι η τυχαία ανακάλυψή του
αποδεικνυόταν κοσμογονική αποκάλυψη.
Επιχείρησε να θυμηθεί αν κάπου είχε ξανασυναντήσει την ύπαρξη με τη μικροσκοπική
ελιά πάνω απ’ τα χείλη. Βρισκόταν στο κέντρο του Λονδίνου, σ’ ένα μέρος που δεν είχε
ξαναεπισκεφθεί ποτέ, χαζεύοντας μια άγνωστη θηλυκή μορφή κι όμως ήταν σαν να την
ήξερε χρόνια. Το μυαλό του έκανε χιλιάδες συσχετισμούς ταυτόχρονα κι ένιωσε ίλιγγο
ταξιδεύοντας σε ενδόμυχες διαδρομές. Καθώς χωνόταν βαθιά στο πηγάδι της μνήμης του,
η μορφή της φάνταζε ολοένα και πιο γνώριμη.
Θυμήθηκε τη γιαγιά του να του εξιστορεί παραμύθια μπροστά στο τζάκι, μέχρι να
σφαλίσει τα βλέφαρά του. Η γέρικη φωνή της ήταν σαγηνευτική και τον συνέπαιρνε. Οι
φλόγες από το τζάκι ξεπετάγονταν απειλητικά κι έβλεπε στα παιχνιδίσματά τους τις
σφοδρές μάχες που έδινε το πριγκιπόπουλο με τον δράκο, για να σώσει την αγαπημένη
του. Ταυτιζόταν πάντα με τον αγέρωχο πρωταγωνιστή που γινόταν ήρωας για τη γυναίκα
που ποθούσε. Βυθισμένος στην αύρα της απεναντινής θηλυκής οπτασίας, άρχισε
απροσδόκητα να ξαναζεί τις άγουρες φαντασιώσεις του. Όσο μακρύτερα ταξίδευε στην
ουτοπία, τόσο ο γρίφος της οικειότητας του προσώπου της άγνωστης έμοιαζε να
14
“JOHNNIE SOCIETY”

ξεδιαλύνεται.
Ένα γούρλωμα έκπληξης συνόδευσε τη λύση: Η γυναίκα του διπλανού τραπεζιού
προσέγγιζε το στερεότυπο της δικιάς του πριγκίπισσας, που έπλαθε στη φαντασία του από
παιδί! Άρχισε να αισθάνεται μια λάβρα να του καίει τα εσώψυχα.
Πήρε μια γεμάτη ανάσα και προσπάθησε να συντονιστεί ξανά με το περιβάλλον. Οι
ήχοι από το πλήθος τρύπωσαν πάλι στ’ αυτιά του, οι δύο Εγγλέζοι μπήκαν εκ νέου στο
οπτικό του πεδίο και τα στιβαρά λονδρέζικα κτίρια επανήλθαν στο ντεκόρ του. Παρήγγειλε
άλλον έναν διπλό εσπρέσσο μαζί με ανθρακούχο νερό. Ήθελε ν’ ακούσει τις φουσκάλες της
φύσης να εκρήγνυνται στο λαρύγγι του, προσπαθώντας να σπάσουν τη δυνατή γεύση του
καφέ. Κοίταξε ξανά τη νεαρή άγνωστη κι άναψε τσιγάρο για ν’ απολαύσει την ακούσια
συντροφιά της. Η κοπέλα σήκωσε το απορροφημένο βλέμμα της από το περιοδικό και
κοίταξε το πλήθος, πεταρίζοντας τα βλέφαρά της. Έριξε μια νευρική ματιά στο ρολόι της
και ήπιε μια τελευταία βιαστική γουλιά απ’ τον χυμό της. Φύλαξε το περιοδικό στην
τσάντα της κι έβγαλε το κινητό της, πιέζοντας νευρικά τα πλήκτρα. Το βουητό του πλήθους
δεν του επέτρεπε ν’ ακούσει τη φωνή της, αν και θα το ήθελε πολύ για να συμπληρώσει τη
μαγική εικόνα της. Κλείνοντας το τηλέφωνό της σηκώθηκε και φόρεσε ένα τζιν μπουφάν,
κάνοντας νόημα στον σερβιτόρο να πληρώσει. Κοιτάζοντάς την όρθια, κύκλωσε νοητά το
κορμί της και θαύμασε τις ιδανικές της αναλογίες που ταυτίζονταν μοναδικά με τα πρότυπα
της αισθητικής του. Βλέποντάς την έτοιμη να φύγει, σκέφτηκε να σηκωθεί να της μιλήσει
πριν εξατμιστεί, ξέροντας εξαρχής πως οι πιθανότητες ήταν εναντίον του.
Αμφιταλαντεύτηκε για μερικά δεύτερα μέσα στη βουή της άγνωστης ατμόσφαιρας, χρόνος
ικανός για να χαθεί εκείνη με μερικά βήματα στο ποτάμι του πλήθους. Απογοητευμένος
από τα μουδιασμένα του αντανακλαστικά, μισόκλεισε τα μάτια κι αναστέναξε ζαλισμένος
από το ονειρικό του ταξίδι.
«Πάει, χάθηκε η πριγκίπισσα! Μια τέτοια γυναίκα θέλω δώρο για τα γενέθλιά μου, καλέ
Θεούλη…», μουρμούρισε με παράπονο και βυθίστηκε ξανά στο πριγκιπάτο της
εσωστρέφειάς του.
Η νύχτα είχε γιγαντωθεί απειλητικά, όταν με αργά βήματα ξεκίνησε να επιστρέφει στο
ξενοδοχείο του. Η πρώτη του μέρα στο Λονδίνο ήταν μοναχική, αλλά γεμάτη όμορφες
παραστάσεις. Ανέβηκε στο δωμάτιό του κι άρχισε να μαζεύει τον νου του στις
υποχρεώσεις. Η επόμενη μέρα ήταν η πρώτη του σεμιναρίου κι έπρεπε να προετοιμαστεί
για να την αντιμετωπίσει. Έβαλε την τηλεόραση να παίζει σιωπηλά κι άρχισε να χάνεται
στο πολύχρωμο γυαλί. Την αντιμετώπιζε ως μια συσκευή προβολής αποκλειστικά εικόνων
και αρνιόταν πεισματικά να τις συνοδεύσει με τον ήχο τους. Τη χειριζόταν σαν ένα βουβό
περισκόπιο στον κόσμο και προτιμούσε να τη συνδυάζει με έθνικ μουσική που λάτρευε.
Ήπιε μια μεγάλη γουλιά ουίσκι απ’ το μπουκάλι του μπαρ κι έριξε μια ματιά έξω στα φώτα
της πόλης.
Η εικόνα της μικρής δεσποινίδας επισκέφτηκε απρόσκλητη τις σκέψεις του και
αυτόματα γέννησε συνειρμό. «Ώστε υπάρχεις τελικά κρυμμένη στον κόσμο, μικρή μου
Δουλτσινέα», ψιθύρισε απαλά και δάγκωσε αμέσως τα χείλη του με αυτό που ξεστόμισε.
Διαβάζοντας μικρός τον υπέροχο Δον Κιχώτη, είχε πιστέψει στην ιεροσύνη της ουτοπικής
15
Γιάννης Φαρσάρης

του αγάπης για τη Δουλτσινέα, δεν είχε τολμήσει όμως ποτέ να την ταυτίσει με καμία από
τις γυναίκες που είχε γνωρίσει. Μια άγνωστη μοναχά ήταν δυνατό να προσωποποιήσει τη
δικιά του πριγκίπισσα, μιας και η απομυθοποίηση ερχόταν πάντα μέσα από τη γνωριμία.
Όταν οι φίλοι του τον ρωτούσαν γιατί δεν μένει ποτέ σταθερός σε μια σχέση, τους
απαντούσε περιπαικτικά: “Κάνω έρευνα αγοράς πρώτα, σαν καλός μαρκετάς που είμαι!”. Με
αργές κινήσεις έβγαλε τα ρούχα του, φόρεσε την πυτζάμα του και ξάπλωσε να ξεκουράσει
το κορμί του. Ο Μορφέας δεν άργησε να έρθει να του σφαλίσει τα βλέφαρα.
Η επόμενη μέρα ξημέρωσε ηλιόλουστη, ενεργητική και γεμάτη φρέσκα συναισθήματα.
Τινάχτηκε από το κρεβάτι ανανεωμένος και κατευθύνθηκε αμέσως προς το παράθυρο.
Τράβηξε μια δυνατή τζούρα νέας πνοής, τεντώθηκε για να ξυπνήσουν όλοι οι μύες και
έτριψε απαλά τα βλέφαρά του. Πέταξε με νευρικές κινήσεις τα ρούχα του κι έμεινε γυμνός
μπροστά στο παράθυρο με την πόλη χαλί μπροστά του. Αντιλαμβανόμενος τη
σημειολογία της στιγμής, μειδίασε αυτάρεσκα και κατευθύνθηκε νωχελικά προς το λουτρό
για ένα ζεστό ντους. Άφησε το νερό να σβήσει από πάνω του κάθε ίχνος χαλάρωσης και
νωθρότητας και κοίταξε τον εαυτό του στον καθρέπτη. Αντίκρισε την ένταση των ματιών
του, έκανε μερικές αστείες γκριμάτσες και χαμογέλασε στην αυτοπεποίθησή του. Με αργές
κινήσεις άρχισε να προετοιμάζεται για το πρωινό αναζωογονητικό του ξύρισμα. Θεωρούσε
τη διαδικασία του ξυρίσματος ως αρσενική ιεροτελεστία και ακολουθούσε πάντα, όπου κι
αν βρισκόταν, την παραδοσιακή μέθοδο με τη σαπουνάδα και τη λεπίδα. Μια ζωογόνος
κρέμα κάλυψε ευεργετικά την επιδερμίδα του και γέμισε τον αέρα με την αρρενωπή
μυρωδιά της.
Η μέρα που μόλις άρχιζε περιλάμβανε το εισαγωγικό μέρος του σεμιναρίου κι έπρεπε
τα έμβολα της μηχανής του να δουλεύουν στο μέγιστο. Έβγαλε από την ντουλάπα ένα γκρι
κοστούμι και μια κόκκινη ριγέ γραβάτα κι άρχισε να ντύνεται με προσοχή, ξέροντας καλά
ότι το περιτύλιγμα ομορφαίνει τη ζωή και προκαλεί χαμόγελο. Και το χαμόγελο των
άλλων το είχε περισσή ανάγκη, όχι από ναρκισσισμό και ματαιοδοξία, αλλά ως θεμέλιο
αισιοδοξίας. Έριξε δυο ελαφρά σκαμπίλια στα μάγουλά του να τεντώσει τα νεύρα του και
κατέβηκε για πρωινό. Ένας δυνατός καφές κι ένας χυμός ήταν ό,τι ακριβώς χρειαζόταν.
Μόλις πήρε τις απαραίτητες θερμίδες του βγήκε στον πολύβουο δρόμο. Τα μαύρα
παλιομοδίτικα ταξί ξεχώριζαν με την προσωπικότητά τους και εντυπωσιάστηκε από την
ευγένεια του οδηγού που ανέλαβε να τον οδηγήσει στον τόπο του σεμιναρίου. Αφέθηκε στη
γρήγορη εναλλαγή των εικόνων της πόλης και έβγαλε το κινητό του για να μιλήσει με τον
Προϊστάμενό του στην Ελλάδα. Του περιέγραψε με τα καλύτερα λόγια την πόλη και το
ξενοδοχείο που του είχαν κλείσει και δήλωσε πανευτυχής από τη συμμετοχή του στο
διεθνές σεμινάριο.
«Κράτα όσες περισσότερες σημειώσεις μπορείς, γιατί οι πωλητές μας σε περιμένουν μόλις
γυρίσεις», ήταν η τελευταία ενθαρρυντική προτροπή του κυρίου Συμεών, λίγο πριν κλείσουν.
Πίστευε πολύ στον νεαρό ο Προϊστάμενος κι εκείνος τον είχε σαν πνευματικό του πατέρα
και καθοδηγητή στη δουλειά.
Ένα εκπληκτικά μοντέρνο κτίριο με επιβλητική αρχιτεκτονική ξεπρόβαλε από μακριά.
Η καρδιά του Τζόνι άρχισε να χτυπά δυνατά, μόλις αντίκρισε το τεράστιο αγαπημένο
16
“JOHNNIE SOCIETY”

λογότυπο της Εταιρείας του. Περνώντας την είσοδο λούστηκε από ματαιοδοξία, καθώς τα
μεγάλα εταιρικά σαλόνια που από χρόνια είχε ονειρευτεί, απλώνονταν μπροστά του για να
τον φιλοξενήσουν. Δηλώνοντας την άφιξή του στη Γραμματεία, εφοδιάστηκε με το ειδικό
καρτελάκι που έπρεπε να κρεμάσει στο πέτο. Κάτω από το σήμα της Εταιρείας ήταν
τυπωμένο τ’ όνομά του και δίπλα η ένδειξη “Greece”. Μια ενδόμυχη εθνική υπερηφάνεια
τον πλημμύρισε, σαν τους αθλητές που έχουν τη χαρά να εκπροσωπούν τη χώρα τους σε
μεγάλες διεθνείς συναντήσεις. Συγκινήθηκε έντονα όταν ο υπεύθυνος του σεμιναρίου τού
έσφιξε εγκάρδια το χέρι καλωσορίζοντάς τον και προχώρησαν μαζί στην μεγάλη
συνεδριακή αίθουσα.
Θόλωσε μπροστά στην εικόνα. Μερικές δεκάδες στελέχη από κάθε γωνιά της Ευρώπης
ήταν εκεί στο επιβλητικό ψηλοτάβανο αμφιθέατρο, για να συμμετάσχουν στο
σημαντικότερο εταιρικό γεγονός της χρονιάς. Κάθισε στην ιδιαιτέρως αναπαυτική θέση του
και ένιωσε την ψυχή του να διαστέλλεται, έτοιμη να ρουφήξει κάθε λέξη που θ’ ακουγόταν
από το βήμα. Το επίσημο καλωσόρισμα του ευρωπαίου Προέδρου της πολυεθνικής
Εταιρείας ακολούθησαν οι απαραίτητοι εισαγωγικοί χαιρετισμοί των ανώτερων Διοικητών
και εν τέλει, στο βήμα ανέβηκε ο Διευθυντής Μάρκετινγκ Ευρώπης. Τους αγκάλιασε όλους
με το βλέμμα του, τα μάτια του άρχισαν να πετούν σπίθες και αρχίζοντας την ομιλία του,
τα χέρια του έδιναν τον ρυθμό σαν να ήταν διευθυντής ορχήστρας. Ο λόγος του ήταν
βαθυστόχαστος και οραματικός και κάθε του λέξη ήταν γεμάτη πίστη για τη νέα
μακρόπνοη στρατηγική που θα απογείωνε τις πωλήσεις των προϊόντων τους. Το
ανομοιογενές ακροατήριο έμενε καθηλωμένο σε κάθε του κίνηση, σε κάθε του συλλογισμό.
Ο Τζόνι είδε τον εαυτό του ως μέλος μια γιγάντιας οικογένειας, που ήταν φανατικά
ταγμένη σ’ έναν υπέρτατο ιερό στόχο. Μπαίνοντας αμέσως στο κλίμα άρχισε να κρατά με
μανία σημειώσεις, για να μην του ξεφύγει ούτε η παραμικρή λεπτομέρεια. Ήθελε,
επιστρέφοντας στην Ελλάδα, να θαμπώσει προϊσταμένους και υφισταμένους και να
δικαιώσει την επιλογή τους.
Η μέρα κύλησε γρήγορα και δημιουργικά με εμπνευσμένες παρουσιάσεις. Το
μεσημεριανό διάλειμμα για ένα εξόχως πλούσιο γεύμα τού έδωσε την ευκαιρία να
συγχρωτιστεί με τους αλλοεθνείς συναδέλφους του. Ήταν όλοι τους νεαροί έως τριάντα
πέντε ετών, με άψογο ντύσιμο και αφοπλιστική άνεση στον λόγο και στη σωματική
επικοινωνία. Αποτελούσε κι εκείνος κρίκο μιας εκλεκτής αλυσίδας στελεχών που
μαζεύτηκαν για να μοιραστούν εμπειρίες, βιώματα, αλλά προπαντός γνώσεις. Οι γυναίκες
της σύναξης ήταν στην πλειονότητά τους ξανθιές, εκθαμβωτικά όμορφες, γεμάτες
δυναμισμό και γοητεία υπεροχής. Η ζεστή αύρα του και το πλατύ χαμόγελό του, σε
συνδυασμό και με την ένδειξη “Greece” στο πέτο, κέρδιζαν αμέσως τις εντυπώσεις και τον
καθιστούσαν επίκεντρο των συζητήσεων. Άπαντες είχαν μια καλή κουβέντα για την Ελλάδα,
που είτε είχαν επισκεφτεί, είτε σκόπευαν να επισκεφτούν γοητευμένοι από το γαλάζιο της
θάλασσας και του ουρανού, αλλά και τον αρχαίο πολιτισμικό πλούτο. Εκείνος μοίραζε
αφειδώς προσκλήσεις και συνέλεγε επιφωνήματα ενθουσιασμού. Η εμπειρία του Λονδίνου
άφηνε μέσα του απανωτές επικαλύψεις χαράς και ολοκλήρωσης. Οι επόμενες μέρες
προμηνύονταν γεμάτες γνώση, δημιουργία και σίγουρα βήματα στην καριέρα και την
17
Γιάννης Φαρσάρης

εμπειρία του. Ρίχτηκε με περισσότερη όρεξη στην καρδιά της εκδήλωσης, με μια σκέψη
σφηνωμένη στο μυαλό: «Όταν αγαπάς αυτό που κάνεις, κάθε λεπτό είναι αφορμή για
ολοκλήρωση».
Ήταν ήδη απόγευμα, όταν οι εργασίες της πρώτης ημέρας έλαβαν τέλος. Όλοι
φαίνονταν κουρασμένοι και φορτισμένοι, αλλά γεμάτοι από νέες οπτικές. Το πάθος στις
εισηγήσεις, αλλά και στις ερωτήσεις ξεχώριζε. Η ώρα της πρώτης ανάπαυλας είχε φτάσει
και άρχισε η ομαδική αποχώρηση. Η πρόσκληση για έναν καφέ χαλάρωσης στην
προκλητικά ντυμένη Λώρα, την Ιταλίδα παρτενέρ της Ομάδας Εργασίας του, ήταν
αυθόρμητη και ειλικρινής.
«Έλληνες και Ιταλοί, ούνα φάτσα ούνα ράτσα. Αν κεράσω τον καφέ, θα μου χαρίσεις λίγο απ’ το
υπέροχο γέλιο σου;», της σφύριξε αισθαντικά στο αυτί. Η άμεση αποδοχή της τον
αποζημίωσε για την κούραση της ημέρας. Χωρίς δεύτερη σκέψη επιβιβάστηκαν σ’ ένα ταξί
και κατευθύνθηκαν προς τον Τάμεση. Η Ιταλίδα αποδείχτηκε λαλίστατη και εξαιρετικά
κεφάτη, ξεδιπλώνοντας το μεσογειακό της ταμπεραμέντο. Η βόλτα δίπλα στα νερά του
ποταμού ήταν κάτι παραπάνω από ευχάριστη, αφού είχαν να μοιραστούν κοινές εμπειρίες
απ’ τη δουλειά τους. Ο Τζόνι άρχισε να αναγνωρίζει το μέρος. Ήταν οι δρόμοι που την
προηγούμενη μέρα περιδιάβαινε μόνος, επιζητώντας να μπει στο κλίμα της μεγαλούπολης.
Αναζήτησε την καφετέρια που τον είχε απρόσμενα φιλοδωρήσει με τη μορφή της αιθέριας
άγνωστης. Χάρηκε μόλις την εντόπισε κι η κουβέντα τους συνεχίστηκε με τη συνοδεία
ισχυρών δόσεων νικοτίνης και καφεΐνης, που είχαν και οι δυο ανάγκη.
Η Λώρα ήταν μια αντικειμενικά όμορφη γυναίκα και ο Τζόνι αφοσιώθηκε στη μελέτη
των συσπάσεων των μυών του προσώπου της. Λάτρευε τους εκφραστικούς ανθρώπους και
οι χειρονομίες που συνόδευαν κάθε της λέξη ήταν γοητευτικά έντονες. Άρχισε να του
εξιστορεί λεπτομερώς όμορφες και άσχημες εμπειρίες από τη δουλειά στη χώρα της, όπως
και περιστατικά από προηγούμενες εταιρείες. Εκείνος με χιούμορ διάνθιζε την κουβέντα με
πιπεράτες πτυχές από τις επαφές του με πελάτες και συνεργάτες. Όταν η κουβέντα πήγε
στον ερωτικό τομέα, έκπληκτος διαπίστωσε πως είχε μπροστά του μια φανατική σαν
εκείνον εργένισσα, που χαιρόταν την καριέρα της με μικρές περιπέτειες, χωρίς το βάρος
μιας μόνιμης σχέσης. Η ιδέα να μοιραστεί τη νύχτα μαζί της, που του είχε γεννηθεί στα
έδρανα του σεμιναρίου, άρχισε πια να ανθίζει με σιγουριά μέσα του.
Όταν μετά τον καφέ παρήγγειλαν αλκοόλ, το κλίμα έγινε ακόμα πιο θερμό. Τα
βαμμένα σε τόνο χρυσαφί νύχια της κροτάλιζαν στο κρυστάλλινο ποτήρι, δίνοντας τον
παλμό. Ο Τζόνι άρχισε να χαλαρώνει και να απολαμβάνει τη συντροφιά της, αφήνοντας το
δροσερό αεράκι να συμπληρώνει ευχάριστα το σκηνικό. Μια πολύχρωμη πεταλούδα που
ήρθε και κάθισε για λίγο στο τασάκι τον ενθουσίασε και παρήγγειλε ακόμα δύο ποτά. Η
δεύτερή του μέρα στο Λονδίνο εξελισσόταν κάτι περισσότερο από συναρπαστική.
Η ευδαιμονία των στιγμών του διακόπηκε απρόσμενα. Πετάχτηκε από την καρέκλα του
κι έμεινε σαν άγαλμα να χαζεύει τη θηλυκή οπτασία που μόλις βολευόταν στο παραδιπλανό
τους τραπέζι. Κι όμως ήταν πάλι Εκείνη, συντροφιά με μια φίλη της. Ταχυπαλμία,
νευρικότητα και εφίδρωση τον κυρίευσαν. Η Λώρα τα έχασε βλέποντας την απότομη
αντίδρασή του κι άρχισε να τρώει αμήχανα τα νύχια της. Ο Τζόνι κατέβασε μονορούφι το
18
“JOHNNIE SOCIETY”

ουίσκι του και γύρισε την πλάτη στην απρόσκλητη αφυπνίτρια των αισθήσεών του,
αποκλείοντάς την εντελώς απ’ το οπτικό του πεδίο. Η ακούσια παρουσία της είχε αρχίσει
να δρα καταλυτικά στην ψυχολογία του κι ένιωσε άβολα, μιας κι ένα λεπτό νωρίτερα
απολάμβανε το παιγνίδι κατάκτησης της Λώρας.
Η κουβέντα μαζί της συνεχίστηκε σε πιο ουδέτερα και ανιαρά πεδία, καθώς η μορφή
της του φαινόταν πια αδιάφορη και ξένη. Η σπιρτάδα του είχε απρόσμενα εξατμιστεί και η
γοητεία της προσέγγισης είχε πια ολοκληρωτικά χαθεί. Η Λώρα το κατάλαβε κι έδειξε να
ενοχλείται. Στην προτροπή του για άλλο ένα ποτό επικαλέστηκε την ένταση της ημέρας και
του ζήτησε ευγενικά ν’ αποχωρήσουν. Εκείνος πλήρωσε ιπποτικά τον λογαριασμό, παρά τις
έντονες αντιρρήσεις της Ιταλίδας και τη βοήθησε να φορέσει το σακάκι της. Φεύγοντας,
δεν μπόρεσε ν’ αντισταθεί σε μια τελευταία ματιά προς το απρόσκλητο αντικείμενο του
πόθου του. Περνώντας ακριβώς πάνω από το τραπέζι της τα βλέμματά τους συναντήθηκαν
για μερικά εκατοστά του δευτερολέπτου κι εκείνος πάγωσε μαγεμένος από τα σχιστά ζεστά
της μάτια. Πήρε γεμάτη αναπνοή και ακολούθησε τη συνοδό του στον δρόμο για τα ταξί.
Στη διαδρομή ήταν αμίλητος κι η Λώρα μάταια πάσχιζε να κρατήσει τα προσχήματα.
Λίγο πριν κατέβει στο ξενοδοχείο της, τον ρώτησε διακριτικά αν τον πείραξε κάτι που είπε.
Εκείνος κούνησε αρνητικά το κεφάλι και της έδωσε ένα απαλό φιλί στο μάγουλο. Το
μεθυστικό άρωμά της τρύπωσε στα ρουθούνια του και καταράστηκε τη λωλή του μοίρα
που δεν την οδήγησε στο κρεβάτι του. Ένα πικρό χαμόγελό της τον καληνύχτισε.
Έφτασε στο ξενοδοχείο του εξουθενωμένος από τις έντονες παραστάσεις της ημέρας,
έχοντας ανάγκη από απόλυτη μοναξιά. Κατευθύνθηκε γοργά προς το δωμάτιό του, πέταξε
βιαστικά τα ρούχα του κι έπεσε ξερός στο κρεβάτι. Άναψε ταυτόχρονα το πορτατίφ κι ένα
τσιγάρο. Το ένα για να τον φωτίζει και το άλλο για να τον σκοτίζει. Έτριψε τα μάτια του
και δοκίμασε να ιεραρχήσει τις σκέψεις του. Το μυστικό της ψυχικής του ηρεμίας ήταν η
καθημερινή νυχτερινή σιωπηλή ανασκόπηση γεγονότων και συμβάντων και το ημερήσιο
σβήσιμο που έκανε το ερχόμενο πρωί. Από τότε που ο πόνος ήρθε και κάθισε σιωπηλά στη
ζωή του με τον θάνατο των γονιών του, έμαθε να ζει την κάθε μέρα σαν να ήταν η
τελευταία. Και αισθανόταν τυχερός κάθε πρωί που ξυπνούσε και κινούσε να παλέψει για τον
στόχο του.
Είχε έρθει στο Λονδίνο να συλλέξει εμπειρίες επαγγελματικής, αλλά και προσωπικής
πλήρωσης και η Λώρα έπρεπε να είναι το ερωτικό επιστέγασμα. Είχε υποσχεθεί στον εαυτό
του πως θα ζούσε την κάθε μέρα δυνατά, ρουφώντας εξαντλητικά κάθε της πτυχή. Όμως
αντί να την έχει στην αγκαλιά του εκείνη τη νύχτα, αγκάλιαζε σφιχτά το μαξιλάρι και ένιωθε
ένα μαράζι να τον πνίγει. Το κορμί του ήταν μουδιασμένο και τα μάγουλά του έκαιγαν από
την έκπληξη της συνάντησης για δεύτερη φορά με την ίδια κοπέλα των ονείρων του. Η
μορφή της είχε κάνει απροειδοποίητη νυχτερινή απόβαση στο μυαλό του. Τον λοξοκοίταζε
από ψηλά σαν Μεγάλος Αδερφός κι εκείνος δεν μπορούσε να κρυφτεί. Η γύμνια του
έβγαινε ολάκερη κι έμοιαζε σαν μικρό παιδί έτοιμο να κλάψει.
Κράτησε το κεφάλι του με τα δυο του χέρια και βάλθηκε να καταλάβει τι του είχε
συμβεί. Το νευρικό του γέλιο κάλυψε τη σιγή του δωματίου. Γέλαγε με τα ίδια του τα
χάλια. Έψαχνε επίμονα μια ζεστή ψυχή να τον αγγίξει κι έτυχε μια νεαρή κοπέλα στην
19
Γιάννης Φαρσάρης

άκρη του πουθενά να τον γεμίσει παραισθήσεις. Γύρισε μπρούμυτα, σκέπασε το κεφάλι του
με το μαξιλάρι με σκοπό να κοιμηθεί, συλλογιζόμενος το σεμινάριο της επόμενης μέρας.
Θυμήθηκε τη Λώρα και πικρογέλασε. «Ίσως αύριο έρθεις να μου διώξεις τα φαντάσματα της
νύχτας», ψιθύρισε και κάπου εκεί χάθηκε στην αγκαλιά των σιωπηλών, μουσκεμένων από
ιδρώτα σεντονιών.
Το επόμενο πρωί ξύπνησε πιασμένος από έναν άσχημο ύπνο. Ακολούθησε το κλασικό
του πρωινό σύστημα εγέρσεως, με μη ικανοποιητικά αποτελέσματα. Η επερχόμενη μέρα
ήταν απολύτως προβλέψιμη. Βγαίνοντας στον δρόμο καλημέρισε τον παγωμένο αέρα, τον
σύμμαχο στον αγώνα του ξυπνήματος. Δεν παρέλειψε στη διαδρομή να μιλήσει ξανά με τον
Προϊστάμενό του, αλλά και με δύο από τους πιο στενούς του συνεργάτες στην Εταιρεία για
να μπει ξανά στο κλίμα της δουλειάς.
«Μην ξεχάσεις να μου κρατάς δυο μικρά ζουμερά Λονδρεζάκια», ήταν η πονηρή ατάκα του
αγαπημένου του συναδέλφου αλλά και κολλητού Διονύση, που κατάφερε να του φτιάξει το
κέφι πρωινιάτικα. Ευθύμησε κι άρχισε ξανά να χαζεύει την πόλη, ισιώνοντας τον κόμπο της
γραβάτας του.
Το γνώριμο κτίριο του σεμιναρίου δεν άργησε να ξεπροβάλει κι άφησε γενναίο
πουρμπουάρ στον ευγενέστατο μεσήλικα Εγγλέζο, μόνο και μόνο γιατί τον άφησε
απερίσπαστο στους στοχασμούς του. Οι πρωινές στιχομυθίες στο φουαγιέ ήταν γεμάτες
κέφι και ο Τζόνι βρέθηκε στο στοιχείο του. Οι περιποιημένες χαρωπές φατσούλες των
ευρωπαίων συναδέλφων τον ενέπνεαν και τον έκαναν ξανά να αισθανθεί μέλος μιας ελίτ
χωρίς σύνορα, γεγονός που ήρθε να επιβεβαιώσει το αντικείμενο της δεύτερης μέρας:
“Επηρεασμός των συνηθειών των καταναλωτών με τη χρήση τεχνικών Μάρκετινγκ”. Αισθάνθηκε
ότι συμμετέχει μεγαλειωδώς σ’ ένα διευθυντήριο που καθορίζει τη σκέψη των ανθρώπων.
Το πανηγυρικό κλίμα της αίθουσας τον παρέσυρε σε ζωηρό χειροκρότημα, μόλις ο πρώτος
ομιλητής κατέβηκε απ’ το βήμα. Θυμήθηκε τα λόγια του Προέδρου της Εταιρείας κατά τη
έναρξη του σεμιναρίου και αγαλλίασε: “Η Εταιρεία μας έχει έναν και μοναδικό στόχο, τη
μεγιστοποίηση του κέρδους έναντι του ανταγωνισμού. Κι εσείς είστε τα πιο πολύτιμα εργαλεία, για να
πετύχουμε όλοι μαζί το όραμα της Εταιρείας. Βάλτε τα δυνατά σας!”.
Ήταν εξαιρετικό στέλεχος ο Τζόνι και τον πλήρωναν καλά για να τον έχουν στο
δυναμικό τους. Ο υψηλός μισθός τού επέτρεπε να ζει άνετα, να συντηρεί τις ανάγκες του
και να κινείται με υπεροπτικό ύφος στους ανώτερους κύκλους. Κοίταξε με καμάρι το
ταμπελάκι στο πέτο και αισθάνθηκε ξανά δέος. Το σεμινάριο ήταν θησαυρός γνώσεων και
οι ομιλητές εξόχως μεταδοτικοί. Όταν βρέθηκε να συμμετέχει στο πρώτο “case study”,
εντυπωσιάστηκε με τ’ αποτελέσματα. Σήκωσε το κεφάλι να επιβεβαιώσει τις σωστές
απαντήσεις στον φωτεινό πίνακα και είδε τη Λώρα να του κλείνει το μάτι από μακριά. Της
έκανε νόημα ότι θα τα πουν μετά και υποσχέθηκε αυτοστιγμεί στον εαυτό του πως θα
επεδίωκε την επερχόμενη νύχτα το άρωμά της να ποτίσει τα σεντόνια του. Υπολόγισε πως
είχε πάνω από βδομάδα να πλαγιάσει με γυναίκα κι ένιωσε τις ορμές του να εκρήγνυνται.
Το νεύμα επιβεβαίωσης της νεαράς Ιταλίδας άπλωσε μια σκόνη ευδαιμονίας στην ψυχή
του. Συγκεντρώθηκε ξανά στο σεμινάριο και τα λεπτά διαχύθηκαν δημιουργικά. Λίγο πριν
το τέλος, κρατώντας κάποιες τελευταίες σημειώσεις, αισθάνθηκε τα βλέφαρά του βαριά.
20
“JOHNNIE SOCIETY”

Ήταν ο κακός ύπνος της προηγούμενης νύχτας που βγήκε στην επιφάνεια και χρειαζόταν
επειγόντως καφεΐνη και χαλάρωση.
Αυτομάτως η σκέψη του πήγε στην καφετέρια που τον είχε φιλοξενήσει τα δύο
προηγούμενα βράδια. Σφάλισε τα βλέφαρα και αμέσως δύο πύρινες σφαίρες
ζωγραφίστηκαν. Ήταν τα μάτια Εκείνης που αγωνιούσε να διώξει από τον νου του όλη τη
μέρα στη δίνη του σεμιναρίου. «Λες;», αναρωτήθηκε σιωπηλά και αμήχανα, κοιτάζοντας
τους δείκτες του ρολογιού του. Πλησίαζε η ώρα που τα δύο προηγούμενα βράδια
απολάμβανε τον καφέ και την οπτασία της. Κάπου μέσα στην ίδια πόλη τον περίμενε το
σημαντικότερο ραντεβού της ιστορίας του κι εκείνος ήταν απών. Πανικοβλήθηκε και
σηκώθηκε να πάει στην τουαλέτα. Έριξε νερό στο πρόσωπό του και χωρίς να σκουπιστεί,
κατευθύνθηκε στο μπαρ για μια γρήγορη δόση καφεΐνης. Ανάβοντας το πρώτο μετά από
ώρα τσιγάρο του, παρατήρησε αφηρημένα τον κόσμο να βγαίνει από την αίθουσα του
σεμιναρίου, με τις πολύχρωμες γραβάτες των ανδρών να σπάνε τη μονοτονία των σκούρων
κουστουμιών. Ένα φιλί στο μάγουλο τον ξύπνησε απ’ το νυσταλέο χάσιμό του. Η ολόχαρη
φατσούλα της Λώρας τού έφτιαξε τη διάθεση. Το βλέμμα της γυάλιζε, ξέχειλο από
υποσχέσεις. Τα δάχτυλά της άρχισαν να του χαϊδεύουν απαλά τον σβέρκο, ενώ του
περιέγραφε μια εκπληκτική θεατρική παράσταση που θα ήθελε να παρακολουθήσουν.
Ενοχλημένος από το βουητό γύρω του με τόσο κόσμο μαζεμένο, κοίταξε τη χαρούμενη
Ιταλίδα και στάθηκε διστακτικός μπροστά στο σταυροδρόμι των αποφάσεων.
«Δεν θα καταφέρουμε να τα πούμε απόψε, γλυκιά μου, έχω ραντεβού με κάποιον φίλο που
σπουδάζει εδώ. Θα βγούμε όμως σίγουρα αύριο», αυτοσχεδίασε. Δεν έμεινε για πολύ στον χώρο
να δει το αποθαρρυμένο ύφος της Λώρας και εξαφανίστηκε στους δρόμους. Ένιωσε τις
τσέπες του γεμάτες πέτρες. Χρειαζόταν μοναξιά κι ένα ταξί να τον οδηγήσει στην γνώριμή
του καφετέρια. Πλησιάζοντας, σκούπισε τις σταγόνες ιδρώτα που είχαν σχηματιστεί στο
μέτωπό του. Αδυνατούσε να συναισθανθεί το άτοπο της παρόρμησής του. Άφηνε τη
χαμογελαστή διαθέσιμη Λώρα για να κυνηγήσει ένα άγνωστο απροσδιόριστο κορίτσι, που
δεν ήξερε καν αν βρισκόταν εκεί. «Βρε, μπας και με χτύπησε η ματαιόδοξη αποκοτιά των
ανθρώπων να κυνηγούν πάντα το άπιαστο, περιφρονώντας το εφικτό;», αναρωτήθηκε φωναχτά και
κοίταξε τα σύννεφα που είχαν απλωθεί στον ουρανό. Το σούρουπο πλησίαζε απειλητικά.
Η καφετέρια ήταν ξανά γεμάτη από κόσμο. Ένα γρήγορο νευρικό οπτικό σκανάρισμα
δεν απέδωσε άλλο αποτέλεσμα, εκτός από έναν πικρό αναστεναγμό. Η άγνωστη κοπέλα
δεν βρισκόταν εκεί. Απογοητευμένος, παρήγγειλε τον κλασικό διπλό εσπρέσσο μαζί με
ανθρακούχο νερό και κρύφτηκε αποκαμωμένος σε μια καρέκλα. Όλο το σύμπαν άρχισε να
βουίζει στα πυρωμένα αυτιά του. Ξεροκατάπιε, προσπαθώντας να εξηγήσει την αιτία της
παρορμητικής του συμπεριφοράς. Οι σκέψεις του στριφογύριζαν κυκλικά, σαν την αράχνη
πάνω στον ιστό. Μέτρησε την απειροελάχιστη πιθανότητα να συναντήσει την άγνωστη
κοπέλα στο ραντεβού της φαντασίας του και σκοτείνιασε στην ιδέα της απουσίας της.
Κούνησε το χέρι μπροστά στο πρόσωπό του να φύγουν οι ενοχλητικές εικασίες.
Συμπεριφερόταν ανόητα σαν μικρό παιδάκι που ερωτεύτηκε ένα ακριβό παιχνίδι σε μια
βιτρίνα και την επισκεπτόταν καθημερινά να το χαζέψει. Συγκεντρώθηκε ξανά στους
21
Γιάννης Φαρσάρης

περαστικούς.
«Συγγνώμη που άργησα, Έρρικά μου, αλλά ο καθηγητής δεν έλεγε να μας αφήσει από το
μάθημα». Μέσα στην οχλαγωγία του πλήθους, στο αυτί του ξεχώρισαν αμέσως οι ελληνικές
λέξεις. Είχε τρεις ολόκληρες μέρες ν’ ακούσει τη χροιά της γλώσσας του και τινάχτηκε
ευχάριστα, διακόπτοντας το χάζι των περαστικών. Στο ακριβώς διπλανό τραπεζάκι
αντίκρισε δυο κοπέλες να αλληλοασπάζονται. Η αδιάφορη ματιά του μετατράπηκε
αυτόματα σε ορθάνοιχτη, κάνοντας κάθε κύτταρο του κορμιού του να παγώσει. Σε
απόσταση λιγότερη των τριών μέτρων καθόταν Εκείνη. Ανοιγόκλεισε τα μάτια
ξεροκαταπίνοντας. Η άγνωστη ήταν για τρίτη συνεχόμενη μέρα πιστή στο ακούσιο
ραντεβού τους. Ο πανικός κύλησε στις φλέβες του και επιχείρησε ν’ ανάψει τσιγάρο για να
ποτίσει τα νεύρα του με νικοτίνη. Το τσιγάρο τού έφυγε από τα δάχτυλα και κύλησε κάτω
απ’ το τραπέζι, ενώ έμεινε ακίνητος να το κοιτάει να υπακούει στη δύναμη της βαρύτητας.
Η μοίρα τού έστηνε ένα απίστευτο παιχνίδι κι εκείνος έμοιαζε σαν πειθήνια πλαστελίνη στα
χέρια της.
«Εκείνη που ροκάνισε τη χθεσινή μου νύχτα κάθεται δίπλα μου σε απόσταση αναπνοής και μιλάει
με τη φίλη της στα ελληνικά!», επανέλαβε σιγοψιθυρίζοντας το σενάριο, για να το πιστέψει.
Μετά βίας κατάφερε να σύρει τα μουδιασμένα πόδια του μέχρι την τουαλέτα, να βρει
διέξοδο. Το κοχλάζον μυαλό του είχε ρίξει μακροβούτι σε μια παγωμένη θάλασσα. Έβηξε
αμήχανα μπροστά στον καθρέπτη να καθαρίσει τον κοκκαλωμένο λαιμό του κι άφησε το
νερό να ζεστάνει τις παλάμες του. Τα επεισόδια τον ξεπερνούσαν γοργά και μια τάση φυγής
τον κυρίευσε. Επέστρεψε δειλά στο τραπέζι του και γύρισε την πλάτη στις δύο κοπέλες.
Ήπιε μια μεγάλη γουλιά καφέ να πάρει κουράγιο, όμως κι εκείνος είχε κρυώσει. Έπιασε
νευρικά το κινητό και αναζήτησε σύμμαχο μέσα στο ηλεκτρονικό καρνέ.
“Κάθομαι δίπλα σε μία εκπληκτική γυναίκα που μιλάει ελληνικά και δεν ξέρω τι να κάνω”,
έγραψε στον κολλητό του τον Διονύση, με τον οποίο μοιραζόταν τις εμπειρίες του με τα
θηλυκά. Τα λεπτά κυλούσαν αργά κι άρχισε να επικεντρώνεται στη φωνή της, που ξεχώριζε
σαν μελωδία στο πλήθος. Ο ήχος άφιξης του γραπτού μηνύματος έδωσε το σινιάλο ότι ο
κολλητός του ήταν εκεί τη δύσκολη ώρα, να βοηθήσει.
“Δώστ’ της ένα χειλάτο ζουμερό φιλί ξαφνικά, όπως έκανες με κείνη την κοπέλα στη Σαντορίνη
το καλοκαίρι. Αν δεν πονέσει πολύ το χαστούκι που θα φας, μπορεί και να τζαμπάρεις!”. Μια
κυνική ατάκα ήταν ο καλύτερος σύμβουλος στις δυσκολίες. Άναψε τσιγάρο, ρούφηξε μια
ανάσα αυτοπεποίθησης και άρχισε να προβάλλει ιδεατά στη σκέψη του δεκάδες άγνωστες
γυναίκες που είχε υποτάξει εύκολα, με απαράμιλλο ψυχρό στυλ. Οι σφυγμοί του άρχισαν
αργά να επανέρχονται στο κανονικό.
«Αν δεν σηκωθείς να της μιλήσεις τώρα, θα το μετανιώνεις για όλη σου τη ζωή», ψιθύρισε στην
καύτρα του τσιγάρου του. Ένα τεράστιο πορφυρό σύννεφο ήρθε και κάθισε ακριβώς από
πάνω τους. «Ας παίξουμε λοιπόν», γρύλισε παθιασμένα μέσα από τα σφιγμένα δόντια του κι
έσβησε με μανία το τσιγάρο του. Οι σκιές από τα βλέφαρά του είχαν πια χαθεί, όταν
γύρισε προς το μέρος των κοριτσιών. Ο άγνωστος θηλυκός πόθος μιλούσε με έξαψη και
χειρονομούσε, θέλοντας να οπτικοποιήσει όσα περιέγραφε. Δοκίμασε να ταιριάξει ένα από
τα κλασικά λεκτικά τρικ προσέγγισης στην περίσταση. Ένας κίτρινος διαφημιστικός
22
“JOHNNIE SOCIETY”

αναπτήρας πάνω στο τραπεζάκι τους ήταν η αφορμή που χρειαζόταν. Έκρυψε με τρόπο
τον δικό του αναπτήρα στην τσέπη, έβγαλε ένα τσιγάρο από το πακέτο του και σηκώθηκε
αποφασιστικά.
«Μπορώ να δανειστώ τον αναπτήρα σας;», ρώτησε στα ελληνικά, κοιτώντας την κοπέλα που
δεν είχε ξαναδεί. Συνειδητά απέφυγε το βλέμμα Εκείνης, για να μην αποσυντονιστεί. Οι
κοπέλες γύρισαν σαστισμένες, απορροφημένες όπως ήταν από την κουβέντα τους.
«Βεβαίως!», απάντησε ευγενικά η άγνωστη κοπέλα και του έδωσε αμήχανα τον
αναπτήρα. Τη στιγμή που άναβε το τσιγάρο του ναρκώθηκε, για να γεννήσει με καισαρική
την επόμενη ατάκα της προσεγγιστικής του διαδικασίας.
«Σας άκουσα να κουβεντιάζετε στα ελληνικά και πήρα το θάρρος να σας μιλήσω», συνέχισε
ακάθεκτος. «Βρίσκομαι εδώ σ’ ένα σεμινάριο της Εταιρείας μου κι έχω μέρες ν’ ακούσω κάποιον να
μιλάει τη γλώσσα μας».
«Είναι γεμάτο Έλληνες το Λονδίνο», απάντησε ελαφρώς ειρωνικά η άγνωστη κοπέλα.
«Δεν είναι δα και τόσο δύσκολο να βρεις κάποιον να μιλάει ελληνικά».
«Επιτρέψτε μου να συστηθώ, Τζόνι», είπε και άπλωσε το χέρι του σθεναρά,
προσπερνώντας την ειρωνεία.
«Έρρικα», απάντησε ψυχρά εκείνη και του έσφιξε αδύναμα την παλάμη. Το αμέσως
επόμενο δευτερόλεπτο ήταν αισθητά κρίσιμο, καθώς ο Τζόνι έστρεψε βασανιστικά το
κορμί του για την επόμενη χειραψία.
«Ιωάννα», ψέλλισε η γνώριμη φιγούρα, ισορροπώντας ανάμεσα στην απορημένη
διερεύνηση και την ενόχληση από την απρόσμενη διακοπή του αγνώστου.
«Χαίρω πολύ», είπε σβηστά εκείνος νιώθοντας το ζεστό χέρι της να χάνεται στο δικό
του. Ο νους του πάγωσε, βλέποντας την ακολουθία των λέξεων να μην μπορεί να
συνεχιστεί.
«Μένετε μόνιμα εδώ;... Από ποιο μέρος της Ελλάδας είστε;… Έρχεστε συχνά σ’ αυτήν την
καφετέρια;...». Η στιγμιαία πίεση τον οδήγησε σε τρεις απανωτές ερωτήσεις που πρόδωσαν
την αμηχανία του και την πρόθεσή του ν’ ανοίξει κουβέντα. Η ματιά του κατευθύνθηκε
ηθελημένα προς την Έρρικα, για να ακουμπήσει στην ασφάλεια του άγνωστου προσώπου
της. Οι δυο κοπέλες κοιτάχτηκαν με νόημα, με τον απρόσκλητο επισκέπτη να στέκεται
φορτικά πάνω από τα κεφάλια τους.
«Είμαστε φοιτήτριες εδώ και είμαστε Αθηναίες. Και επίσης μας διακόπτεις από μια πολύ σοβαρή
κουβέντα», απάντησε η Έρρικα με χροιά απότομη που δεν έδειχνε ιδιαίτερη διάθεση
συνέχειας. Έπιασε αμέσως τον τόνο της φωνής της και έκανε ακούσια ένα βήμα προς τα
πίσω, χαμηλώνοντας το κεφάλι. Αναζήτησε κρυσφήγετο στο σύννεφο καπνού του τσιγάρου
που μόλις είχε ανάψει.
«Ευχαριστώ για τον αναπτήρα, χάρηκα πολύ για τη γνωριμία», ψιθύρισε πένθιμα κι έκανε
μεταβολή οπισθοχώρησης προς το τραπέζι του με μικρές δειλές δρασκελιές. Η απότομη
αντίδραση της Έρρικας είχε μαράνει την αυτοπεποίθησή του, αφού δήλωνε σαφώς ότι
υπερέβη τα εσκαμμένα. Τουλάχιστον είχε δοκιμάσει.
«Έλα, αν θέλεις, στο τραπέζι μας να πιούμε μαζί τον καφέ μας», άκουσε μια φωνή πίσω από
την πλάτη του ν’ αλλάζει τα δεδομένα. Ήταν η φωνή της Ιωάννας, ξέχειλη από ευγένεια,
23
Γιάννης Φαρσάρης

που ήρθε να συγκεράσει το αγενές φέρσιμο της φίλης της. «Υποθέτω ότι δεν περιμένεις άλλη
παρέα», συμπλήρωσε γλυκά.
Έμεινε μετέωρος με τη φωνή της να δημιουργεί πολλαπλασιαστική ηχώ στ’ αυτιά του.
Οι λέξεις της ανέκοψαν απρόσμενα την άτακτη υποχώρησή του. Έφτιαξε αμήχανα τη
γραβάτα του, πήρε την κούπα με τον εσπρέσσο του και μετακόμισε στο διπλανό τραπεζάκι.
Η ανακούφιση γαργαλούσε την καρδιά του. «Η τύχη βοηθάει τους τολμηρούς», συλλογίστηκε
και άνοιξε τα ρουθούνια διάπλατα, να μυρίσει τη ζεστή θηλυκή μυρωδιά. Της Ιωάννας, όχι
της Τύχης.
Η χαλαρή κουβεντούλα που ξεκίνησε μεταξύ τους του έδωσε την ευκαιρία να
ξεδιπλώσει την ικανότητά του να αφήνει τους άλλους να μιλάνε. Κοίταζε τις δύο κοπέλες
ίσια στα μάτια δείχνοντας με ελαφρές μυϊκές συσπάσεις το ενδιαφέρον του, ενώ παράλληλα
καθοδηγούσε την κουβέντα με υπόγειες έξυπνες ερωτήσεις. Ήταν περίφημος ακροατής
ούτως ή άλλως, αλλά και η δουλειά του τον έφερνε διαρκώς σε συναντήσεις με αγνώστους,
οπότε η δημιουργία ευχάριστου κλίματος παρέας ήταν μακράν η ειδικότητά του.
Είχε μπροστά του δύο τυπικές εικοσιπεντάχρονες που έκαναν το μεταπτυχιακό τους
στο Λονδίνο, στην Ιστορία της Τέχνης η Ιωάννα, στη Βιολογία η Έρρικα. Οι δικές του
πεζές Οικονομικές σπουδές δεν έκρινε ότι είχαν ιδιαίτερο ενδιαφέρον για κείνες κι έτσι
τεχνηέντως, η συζήτηση περιστράφηκε γύρω από τα δικά τους αντικείμενα σπουδών.
Αποτύπωνε κάθε λέξη της Ιωάννας κι ένιωθε την αύρα της εκφραστικότητάς της να τον
μαγεύει. Μιλούσε αργά με σιγανή φωνή και το ζεστό ανέμελο βλέμμα της γινόταν πύρινο,
καθώς άφηνε τους συλλογισμούς της να ξεδιπλωθούν. Τα ελαφρώς υγρά χείλη της
γεννούσαν διαρκώς πνιχτά γελάκια που γρατζούνιζαν τις αισθήσεις του. Η ώρα κυλούσε
όμορφα στα λιβάδια της οικειότητας, όταν ένα κοίταγμα της Έρρικας στο ρολόι σήμανε
πως έπρεπε να φύγουν. Πλήρωσε όπως πάντα συνήθιζε τον λογαριασμό, παρά τις
αντιρρήσεις των κοριτσιών και βγήκαν έξω στον δρόμο.
«Σε ποιο ξενοδοχείο μένεις;», τον ρώτησε η Έρρικα μόλις έφτασαν στη στάση των
λεωφορείων. Εντυπωσιάστηκαν με το άκουσμα του διάσημου, υπερπολυτελούς ονόματός
του κι άφησαν ένα επιφώνημα να ξεφύγει.
«Ας είναι καλά η Εταιρεία που μας προσέχει», είπε ο Τζόνι και έβαλε αμήχανα τα χέρια
στις τσέπες διαισθανόμενος τη βασανιστική αντίστροφη μέτρηση. «Κάπου εδώ χωρίζουν οι
δρόμοι μας», είπε με φωνή που έκρυβε ενδόμυχο παράπονο. Δεν τόλμησε να τους προτείνει
να ξαναβρεθούν, σαστισμένος όπως ήταν από τη γοητεία της Ιωάννας. Ένιωθε και λίγο
άβολα στη γιγάντια ξένη πόλη. «Σας ευχαριστώ πολύ για το όμορφο απόγευμα που μου χαρίσατε
κι ελπίζω η τύχη να το φέρει να τα ξαναπούμε στο μέλλον». Οι λέξεις έβγαιναν αργά από τα
πνευμόνια του, για να του χαρίσουν λίγη ακόμα από τη συντροφιά τους.
«Ποιος πιστεύει στην τύχη;», είπε με πονηρό χαμόγελο η Έρρικα. «Επειδή σου μίλησα
κάπως απότομα στην αρχή, οφείλω να επανορθώσω και σε προσκαλώ αύριο στο πάρτυ που
διοργανώνω σπίτι μου. Είναι ένα παλιό αρχοντικό, θα γουστάρεις σίγουρα! Θα παίξουν μουσική και
μερικά φιλαράκια απ’ τη σχολή».
Ο Τζόνι είδε ένα τεράστιο “Συνεχίζεται…” να σχηματίζεται με μικρά συννεφάκια στον
ουρανό κι ανάσανε ανακουφισμένος απ’ το ανέλπιστο δώρο. Περίμενε λυτρωτικά μέχρις
24
“JOHNNIE SOCIETY”

ότου η Έρρικα γράψει τη διεύθυνσή της σε μια ξεχασμένη απόδειξη που βρήκε στην
τσάντα της. Τις ασπάστηκε και τις δύο σταυρωτά, νιώθοντας το καυτό μάγουλο της
Ιωάννας να του μεταδίδει απίστευτη ενέργεια. Έμεινε να χαζεύει τις δύο φιγούρες έως ότου
τρυπώσουν στο επόμενο λεωφορείο κι έσφιξε δυνατά το ονειρεμένο χαρτάκι.
«Κοίτα να δεις που άμα σε θέλει στην πλάτη του ο ιπποπόταμος, μέχρι και πρόσκληση για πάρτυ
δέχεσαι στο βασίλειο της Γηραιάς Αλβιώνας», μονολόγησε στοχαστικά και κρύφτηκε στο
πρώτο ταξί με προορισμό το ξενοδοχείο του. Στον δρόμο μειδίασε ξαναδιαβάζοντας το
γραπτό μήνυμα του κολλητού του. «Μια ατάκα την κρίσιμη στιγμή δίνει φτερά στο όνειρο»,
αναλογίστηκε και ξεκίνησε να του απαντά σιβυλλικά. Η διαδρομή του φάνηκε πολύ
σύντομη. Ένας αναστεναγμός ανακούφισης, ανακατεμένης με κούραση, του ξέφυγε και τα
βλέφαρά του σφάλισαν πριν προλάβει να κάνει την καθιερωμένη του ανασκόπηση. Το
πρόσωπο της Ιωάννας ήταν το πιο όμορφο χαλί στα όνειρά του.
Η επόμενη μέρα στο σεμινάριο ήταν κεφάτη και παραγωγική. Χαιρόταν κρυφά με τη
σκέψη ότι το βράδυ δύο όμορφα μάτια τον περίμεναν να τα κατακτήσει. Η επίμονη ματιά
της Λώρας απλά προκάλεσε ένα του μειδίαμα. Αισθάνθηκε άσχημα όταν αναγκάστηκε να
της πει άλλο ένα συμβατικό ψέμα, για ν’ αποφύγει τη βραδινή τους έξοδο. Εκείνη
ενοχλημένη έσμιξε τα χείλη, δάγκωσε νευρικά το στυλό που κρατούσε κι απομακρύνθηκε
ισορροπώντας στις δωδεκάποντες γόβες της. Λίγο αργότερα την αντίκρισε να χαριεντίζεται
με τη συντροφιά των βορειοευρωπαίων φλεγματικών ανοιχτόδερμων.
«Μονά ζυγά δικά σου, δεν γίνεται», ρουθούνισε και παρήγγειλε άλλον ένα εσπρέσσο στο
μπαρ του προθαλάμου. Η πορτοκαλί γραβάτα του βρισκόταν σε πλήρη αρμονία με την
ψυχολογία του. Οι μέρες στο Λονδίνο κυλούσαν πέραν του αναμενόμενου όμορφα. Ήδη
το μυαλό του ταξίδευε στα άδυτα της νυχτερινής φοιτητικής του προοπτικής. Είχαν
περάσει σχεδόν εννιά χρόνια από τότε που αποχαιρέτησε για πάντα την ανεμελιά των
σπουδών και ο νους του ταξίδεψε σ’ εκείνες τις μέρες νοσταλγικά. Το κάλεσμα του
υπευθύνου για επιστροφή στην αίθουσα τον προσγείωσε. Ρίχτηκε με μεγαλύτερη διάθεση
στη γνώση και κάθε λίγο έριχνε κλεφτές ματιές στο ρολόι, αδημονώντας να νυχτώσει.
Λύνοντας μερικές ώρες αργότερα τη γραβάτα του στο ξενοδοχείο, άρχισε να
επεξεργάζεται τους πιθανούς συνδυασμούς ρούχων για το φοιτητικό πάρτυ. Γρήγορα
κατέληξε στο αγαπημένο του μοδάτο ξεβαμμένο τζιν και σ’ ένα στενό καφέ πουκάμισο.
Από πάνω θα φορούσε το καταπληκτικό δερμάτινο σακάκι που μόλις την πρώτη του μέρα
στο Λονδίνο είχε αγοράσει. Του φάνηκε ιδιαίτερα μεγάλο το διάστημα παραμονής του στη
βρετανική πρωτεύουσα κι ας ήταν μόλις τέσσερις ημέρες.
«Όταν ξέρεις ν’ ανακαλύπτεις την ουσία πίσω απ’ τα φαινόμενα, όλα κυλούν θαυμάσια»,
σιγομουρμούρισε και κατευθύνθηκε ξέχειλος από αυτοπεποίθηση προς το μπάνιο. Ένα
χαλαρωτικό ημίωρο αφρόλουτρο θα του έδινε την ενέργεια που χρειαζόταν για την
επερχόμενη νύχτα. Τις ώρες που μεσολάβησαν από τον αποχωρισμό με τα κορίτσια έως τη
βουβή μετάβασή του προς το σπίτι του πάρτυ, απέφυγε να σκέφτεται. Προτίμησε να
αντιμετωπίσει το γεγονός σαν μια από τις δεκάδες περιπλανήσεις που του είχαν τύχει στον
σύντομο βίο του. Το γεγονός ότι ως μόνιμο ντεκόρ πίσω από τα βλέφαρα είχε εκείνο το
θεσπέσιο βλέμμα, το άφηνε εσκεμμένα να περνάει ασχολίαστο απ’ τη συνείδησή του.
25
Γιάννης Φαρσάρης

Επέλεξε με πείσμα να βυθιστεί στη σιωπηλή ζεστή αύρα που απλωνόταν στην ψυχή του.
Το ταξί τον οδήγησε σχετικά γρήγορα στον προορισμό του. Ζήτησε από τον σοφέρ να
κατέβει αρκετά μέτρα νωρίτερα, για να τραβήξει μερικές ανάσες μοναξιάς πριν προχωρήσει
στα ενδότερα. Έκανε ψύχρα κι άναψε τσιγάρο να ζεστάνει τα πνευμόνια του. Βηματίζοντας
νευρικά, έσφιξε καλά πάνω του το πέτσινο και άρχισε να επεξεργάζεται εξωτερικά το σπίτι.
Ήταν ένα παλιό αρχοντικό, όπως σχεδόν όλα τα σπίτια του Λονδίνου, δυστυχώς όμως
τόσο κακοσυντηρημένο, που φάνταζε σαν ξεπεσμένος λόρδος. Το προτιμούσε παρ’ όλα
αυτά μυριάδες φορές από τις γκρίζες πολυκατοικίες της Αθήνας, εκτρώματα της
αντιπαροχής.
Πέταξε το τσιγάρο του μισό στο σοκάκι, έφτιαξε τον γιακά του πουκαμίσου του,
πρόταξε το ακριβό κρασί που είχε προνοήσει να πάρει ως δώρο κι ετοιμάστηκε να
χτυπήσει την πόρτα. Ένα σκυλί γρύλισε από μακριά και τον έκανε να κοντοσταθεί. Με τη
γλώσσα έξω, πεινασμένο και ταλαιπωρημένο, άρχισε να τον γυροφέρνει παραπονιάρικα.
Του χάιδεψε το κεφάλι και του έτριψε τρυφερά την κοιλιά. Δεν είχε δυστυχώς τίποτα να του
δώσει να φάει και το μόνο που μπορούσε να του προσφέρει ήταν μερικές στιγμές ζεστασιάς
κι αγάπης. Γεμάτος καλοσύνη προς το ζωντανό ξέχασε προς στιγμήν το ενδόμυχο άγχος
για τα δυο αινιγματικά μάτια που πήγαινε να συναντήσει. Το σκυλί τού έγλειψε την παλάμη,
κούνησε την ουρά του χαρούμενα και χάθηκε στο σκοτάδι μυρίζοντας τον αέρα. Ένιωσε τα
μάγουλά του να συσπώνται σ’ ένα ζεστό μειδίαμα.
Χτύπησε το κουδούνι απαλά και αντίκρισε σχεδόν αμέσως μια γυναικεία οπτασία πίσω
απ’ το αμμοβολημένο τζάμι. Το πλατύ χαμόγελο της Έρρικας τον υποδέχτηκε γεμάτο
χαρά. Φορούσε ένα λουλουδάτο μακρύ φόρεμα με ψηλοτάκουνες κόκκινες γόβες κι ήταν
βαμμένη πολύ έντονα. Ο ζεστός εναγκαλισμός της, σε συνδυασμό με τη μουσική που
ακουγόταν από το εσωτερικό, τον έβαλαν κατευθείαν στο κλίμα.
«Να σου πω την αμαρτία μου, πατριώτη, δεν περίμενα νά’ ρθεις! Έλα να σου γνωρίσω τα
παιδιά», τον προέτρεψε παιχνιδιάρικα. Τον αγκάλιασε από τη μέση κι ο Τζόνι κατάλαβε πως
το αλκοόλ είχε ήδη αρχίσει να επιδρά καταλυτικά πάνω της. Ανεβαίνοντας την εσωτερική
σκάλα βρέθηκαν στο σαλόνι. Η νεαρή, γεμάτη ενθουσιασμό, άρχισε να του συστήνει με τη
σειρά όλους τους καλεσμένους της, που δεν ξεπερνούσαν τους δέκα. Ο Τζόνι με την πρώτη
ματιά αντιλήφθηκε τη διαφορά τού να σπουδάζεις σε μια χώρα όπως η Αγγλία. Οι
συμφοιτητές της Έρρικας αποτελούσαν ένα κράμα φυλών απ’ ολόκληρο τον πλανήτη με
έντονα τα χαρακτηριστικά τους, ακόμα και στο ντύσιμο. Τους χαιρέτησε έναν - έναν
ξεχωριστά με θέρμη. Στους άνδρες έδινε το χέρι του με τον αρρενωπό ηχηρό τρόπο, ενώ
στις κοπέλες προτίμησε την κλασική χειραψία με μικρή υπόκλιση. Η ευγενική και κομψή
παρουσία του στον χώρο γέννησε ευχάριστη διάθεση σε όλους. Ήταν χαρωπή φατσούλα ο
Τζόνι και ο ζεστός χαιρετισμός του τον έφερε σε αρμονία με το κλίμα. Χλώμιασε όμως,
όταν δεν εντόπισε πουθενά την οικεία μορφή της Ιωάννας.
«Η φίλη σου η Ιωάννα δεν είναι εδώ;», ρώτησε διστακτικά την Έρρικα στα ελληνικά.
«Η κολλητή μου δεν θα ’ρχόταν; Θα την έσφαζα! Είναι στην κουζίνα και ετοιμάζει φρουίτ -
παντς», απάντησε απολύτως μεσογειακά εκείνη και η καρδιά του επανήλθε στη θέση της,
αυξάνοντας όμως τον ρυθμό λειτουργίας της.
26
“JOHNNIE SOCIETY”

Βολεύτηκε στον καναπέ και έπιασε κουβέντα μ’ έναν νεαρό Γιαπωνέζο που κούρδιζε μια
κιθάρα. Ο συμφοιτητής των κοριτσιών άρχισε να του μιλάει με δέος για τα όσα είχε
ακούσει για την Ελλάδα και τόνισε ότι το ερχόμενο καλοκαίρι δεν θα έχανε με τίποτα την
ευκαιρία να την επισκεφτεί. Τον διάλογό τους διέκοψε ο ερχομός της Ιωάννας. Φορούσε το
πιο ευρυγώνιο χαμόγελο κι έλαμψε μόλις αντιλήφθηκε τον Τζόνι. Τον υποδέχτηκε ζεστά
και αντάλλαξαν τριπλό ασπασμό. Ήταν πανέμορφη, απείρως γοητευτική και το διακριτικό
της βάψιμο τόνιζε τα έντονά της μάτια.
Για να αποσπάσει την προσοχή του από εκείνη, συνέχισε με ενδιαφέρον την κουβέντα
με τον νεαρό Γιαπωνέζο δίνοντας έμφαση στον τρόπο με τον οποίο οι πολιτισμοί
αναμειγνύονται κατά τη διάρκεια των σπουδών. Το αλκοόλ έρρεε άφθονο στην παρέα και
το κέφι άρχισε να ανεβαίνει κατακόρυφα με τις εναλλαγές της μουσικής. Ήταν όλοι
εκδηλωτικοί μεταξύ τους και ο χορός που γρήγορα άρχισε, μετέτρεψε τη συντροφιά σε μια
αγκαλιά. Ο Τζόνι, απεχθανόμενος εκ φύσεως τον χορό, καθόταν στην άκρη
παρακολουθώντας τη μίξη της διαφορετικότητας που ξεδιπλωνόταν μπροστά του. Οι δυο
νεαρές Eλληνίδες δοκίμασαν ουκ ολίγες φορές να τον σηκώσουν, συναντώντας όμως τη
σθεναρή άρνησή του.
Στα διαλείμματα του χορού έπιασε διαδοχικά κουβέντα με τους περισσότερους,
θέλοντας ν’ αντιληφθεί πώς περνάει ένας φοιτητής στην Αγγλία. Γρήγορα διαπίστωσε πως
σαφώς θα το προτιμούσε από τη δικιά του συμβατική φοιτητική περίοδο. Τους ρώτησε
διακριτικά λεπτομέρειες για τα κορίτσια από την Ελλάδα, διερευνώντας το περιβάλλον που
ζούσε η Ιωάννα, ενώ παράλληλα με την άκρη του ματιού του δεν έχανε καμιά απ’ τις
κινήσεις της. Με τ’ αστεία του έδινε το στίγμα του στο πάρτυ, ενώ γρήγορα ανίχνευσε δυο
συμπεράσματα. Κατά πρώτον, κανένας εκ των παρευρισκομένων νεαρών δεν έδειχνε να
έχει κάποια ιδιαίτερα στενή σχέση μ’ Εκείνη, γεγονός ενθαρρυντικό. Και κατά δεύτερον, η
μισοπιωμένη Έρρικα τον γλυκοκοίταζε κρυφά επιδιώκοντας να τραβήξει την προσοχή του,
γεγονός ανησυχητικό. Ανέθεσε στον χρόνο να βγάλει την τελική του ετυμηγορία.
Το κέφι βρισκόταν στο ζενίθ, όταν ένας νεαρός κατάξανθος Ολλανδός έβγαλε απ’ την
τσέπη του ένα πακετάκι τυλιγμένο με αλουμινόχαρτο. Μια πρωτόγονη έξαψη τούς
κατέλαβε όλους και πριν ο Τζόνι προλάβει να καταλάβει τι συμβαίνει, τους είδε να
στρίβουν μερικά τσιγαριλίκια. Αρνήθηκε ευγενικά να συμμετάσχει στην ιεροτελεστία και
άρχισε να αισθάνεται πολύ άσχημα.
Από την εφηβεία του είχε μια απέχθεια προς κάθε μορφής ναρκωτικό και δεν είχε
δοκιμάσει ποτέ το παραμικρό, παρότι άρχισε να καπνίζει τσιγάρα σε πολύ νεαρή ηλικία.
Ενδόμυχη αιτία το γεγονός ότι ένα βράδυ στα δεκαεφτά του είδε τον πιο μάγκα και
περιζήτητο γκόμενο του σχολείου να χλευάζεται υποτιμητικά απ’ όλες τις κοπέλες της
παρέας με τον χαρακτηρισμό “πρεζόνι”. Οι ίδιες κοπέλες που τον θαύμαζαν και τον
ποθούσαν καιρό πριν, τον απέρριπταν ασυζητητί από τότε που έμαθαν ότι έμπλεξε στα
ναρκωτικά. Η αρνητική αυτή συμπεριφορά έγραψε με ανεξίτηλο μελάνι στη μνήμη του και
μια εσωτερική αποστροφή τον καταλάμβανε κάθε φορά που του προσφερόταν να
δοκιμάσει τσιγαριλίκι ή άλλης μορφής ναρκωτικό. Δεν ήθελε με τίποτα να δεχτεί την
κοινωνική απόρριψη, εξαιτίας μιας τέτοιας έξης.
27
Γιάννης Φαρσάρης

Πάγωσε βλέποντας την Ιωάννα να τραβάει βαθιά τον καπνό και να τον φυσάει με
θολωμένα μάτια, γεμάτα ηδυπάθεια. Ένιωσε παράξενα με το κλίμα της παρέας, όντας ο
μοναδικός που δεν κάπνιζε και κατευθύνθηκε αμήχανα προς την τουαλέτα. Έβρεξε με λίγο
νερό τα μάγουλά του και κάθισε σκεφτικός στη λεκάνη. Θέλησε να αποκρυπτογραφήσει τα
όσα ζούσε. Είχε βρεθεί σε μια άγνωστη φοιτητική συντροφιά, όπου όλοι γλεντούσαν κι
έπιναν ανέμελα, οδηγημένος από αδιόρατα δεσμά έλξης προς μια κοπέλα που συνάντησε
τυχαία. Και μάλιστα μια κοπέλα που δεν είχε δείξει καμία ιδιαίτερη συμπάθεια προς το
πρόσωπό του, πέραν της έμφυτής της ευγένειας. Πόσο μάλλον όταν η κολλητή της Έρρικα
τον είχε καλέσει στο πάρτυ της και έδειχνε υπόγεια το ενδιαφέρον της. Συνειδητοποίησε
ξαφνικά πως η συνεύρεσή του με τη Λώρα θα είχε να του προσφέρει απείρως ομορφότερες
διαδρομές από τη φοιτητική ανώριμη παρέα και μια φυγόκεντρη τάση εκδηλώθηκε μέσα
του.
Βγήκε από το μπάνιο αποφασισμένος να φύγει, επικαλούμενος αδιαθεσία. Μπαίνοντας
στο σαλόνι, βρήκε τη συντροφιά πεσμένη στα γόνατα να χτυπάει παλαμάκια στην Ιωάννα,
που μ’ ένα τσιγάρο κολλημένο στα χείλη χόρευε ξυπόλυτη ένα ζεϊμπέκικο. Όλοι είχαν μπει
στον ρυθμό της μουσικής και θαύμαζαν τις συντονισμένες αρμονικές κινήσεις της νεαρής
ελληνίδας. Τα μισόκλειστα μάτια της, σε συνδυασμό με τις ταλαντώσεις του κορμιού της,
εξέπεμπαν απερίγραπτο ερωτισμό. Έπεσε αυτόματα κι εκείνος στα γόνατα και μπήκε στο
ταξίδι της. Θεωρούσε πάντα το ζεϊμπέκικο ως το πιο ειλικρινές ξέσπασμα της ψυχής. Όσο
η Ιωάννα έφερνε αργές βόλτες πάνω από τα κεφάλια τους, εκείνος συνέχισε να μαγνητίζεται
ολοένα και περισσότερο απ’ την αύρα της. Μια άσχημη διάθεση τον κυρίευσε, καθώς ήξερε
πως δεν ανήκε εκεί και οι στιγμές που ξέκλεβε δίπλα σ’ Εκείνη θα του άφηναν την αίσθηση
του ανεκπλήρωτου. Ο χορός τελείωσε μ’ ένα δυνατό χειροκρότημα και όλοι πήγαν
αποκαμωμένοι να καθίσουν.
Ο Τζόνι ανέβαλε το φευγιό του για λίγο, μη θέλοντας να τους χαλάσει το κλίμα και
κάθισε αναπαυτικά στον καναπέ. Άναψε τελετουργικά ένα τελευταίο τσιγάρο κι άρχισε να
σιγοπίνει το σκωτσέζικο ουίσκι του, ρουφώντας την ατμόσφαιρα. Η μουσική γύρισε σε
μπαλάντες και οι φοιτητές ξάπλωσαν να χαλαρώσουν στους καναπέδες και στο πάτωμα. Η
Ιωάννα με αργές νωχελικές κινήσεις ήρθε και κάθισε δίπλα του. Είχε εμφανώς πιει πολύ και
υπέφερε από έναν ελαφρύ πονοκέφαλο. Κούρνιασε στα πόδια του, ξαπλώνοντας στον
καναπέ συννεφιασμένη.
«Μου λείπει πολύ η πατρίδα, ρε Τζόνι κι εσύ μυρίζεις Ελλάδα», ψέλλισε πνιχτά στα ελληνικά.
«Άντε να τελειώνω μ’ αυτό το παλιομάστερ να γυρίσω μια και καλή στον τόπο μου, κουράστηκα πια».
Η νοσταλγία σκέπασε με παράπονο το πρόσωπό της, καθώς τον κοίταξε. Εκείνος χάρηκε
με την αυθόρμητη εξομολόγηση και άρχισε να της χαϊδεύει απαλά τα μαλλιά. Το κορμί
της έσφιξε το δικό του. «Πες μου ρε Τζόνι, ο ήλιος είναι ακόμα τόσο καυτός, όσο τον θυμάμαι;
Μου έχει λείψει η χαλάρωση στην παραλία, έχουμε πήξει στη βροχή εδώ στον μιζερότοπο», ψέλλισε
παραπονιάρικα. Ο Τζόνι υπομειδίασε και της έδωσε ένα ζεστό φιλί στο μέτωπο.
«Ο ήλιος είναι πάντα εκεί και περιμένει να φωτίσει το υπέροχο πρόσωπό σου», της ψιθύρισε στο
αυτί και ίσιωσε με το δάχτυλο τη γραμμή των φρυδιών της. Η φωνή του ακουγόταν θερμή,
βραχνή και πηγαία. Η νεαρή τινάχτηκε σαν γάτα και τον αγκάλιασε με δύναμη. Έκρυψε το
28
“JOHNNIE SOCIETY”

κεφάλι της στον ώμο του και άρχισε ένα βουβό κλάμα. Της χάιδεψε την πλάτη στοργικά
και αφέθηκε στις εικόνες του δωματίου. Όλοι ήταν αποκαμωμένοι, κάποιοι είχαν
αποκοιμηθεί στο πάτωμα και δυο ζευγάρια επιδίδονταν σε τρυφερές περιπτύξεις. Η
νοσταλγία της ξένοιαστης φοιτητικής ζωής άρχισε να κροταλίζει ξανά. Η Ιωάννα σήκωσε
αργά το κεφάλι της και τον κοίταξε κατάματα.
«Έχεις ένα απ’ τα πιο ζεστά βλέμματα που έχω δει ποτέ», του πέταξε πονηρά. Ήταν φανερό
ότι βρισκόταν σε θολή έκσταση. Αισθάνθηκε την ύπαρξή του να μουδιάζει. Πριν προλάβει
καν να αντιδράσει, την είδε να σηκώνεται ανάλαφρα και να τον πιάνει από το χέρι. «Σήκω,
άρχισα να κρυώνω», του είπε αποφασιστικά. Τον τράβηξε απαλά και άρχισαν να περπατούν
πάνω από τα αποκαμωμένα κορμιά, οδηγώντας τον στην κρεβατοκάμαρα. Τράβηξε τα
παπλώματα και χώθηκε από κάτω, κάνοντάς του νόημα να κάνει το ίδιο. Έβγαλε μηχανικά
τα παπούτσια του και κρύφτηκε μαζί της στη ζεστασιά. Το μυαλό του αδυνατούσε να
συλλάβει ό,τι συνέβαινε. Εκείνη, αφού στριφογύρισε για λίγο, βολεύτηκε μπρούμυτα πάνω
του. Η αναπνοή της ακουγόταν βαριά καθώς τον αγκάλιαζε με δύναμη. Παρέμενε
παγωμένος και σιωπηλός, βορά στα χέρια της πιωμένης φοιτητριούλας.
Τα μαλλιά της έπεφταν στο πρόσωπό του και τα μάγουλά της μοσχομύριζαν ακριβή
κολόνια. Ηλεκτρική εκκένωση τον χτύπησε όταν η γλώσσα της άρχισε να κυλάει στον
λαιμό του. Ένα υγρό μονοπάτι σχηματίστηκε, κάνοντας το κορμί του να απογειωθεί. Την
έριξε ανάσκελα, βυθίστηκε στο στόμα της και η γεύση της τον αναστάτωσε. Για ένα και
μόνο πράγμα ήταν πλέον σίγουρος. Δεν είχε ποτέ ξανά στο παρελθόν νιώσει κάτι
αντίστοιχο.
Τα δευτερόλεπτα κυλούσαν σαν χιλιετίες κι εκείνος κρύφτηκε στ’ όνειρο, θαμπωμένος
απ’ το ασημένιο φως της. Άρχισε να τη γδύνει με απαλές κινήσεις κι ένιωθε να ηλεκτρίζεται
χαϊδεύοντάς την με τ’ ακροδάχτυλά του. Φίλησε το κορμί της με πάθος, αφήνοντας τον
ιδρώτα της να μουσκέψει την ψυχή του κι άρχισε να χάνεται σε μια αρχέγονη αρμονική
ταλάντωση. Άνοιξε για μια στιγμή μονάχα τα βλέφαρά του ν’ αποτυπώσει το βλέμμα της.
Το πρόσωπό της λες κι είχε πάρει φωτιά, καθώς χανόταν ξαναμμένο σε συσπάσεις ηδονής.
Από το μισάνοιχτο στόμα της έβγαιναν μικρές κοφτές κραυγές, που δυνάμωναν όσο
πλησίαζε η ώρα της κορύφωσης.
Το κορμί του μεταμορφώθηκε σε μια εύφλεκτη δάδα που έδινε το φως για την πιο ιερή
σπονδή. Ένιωσε την ύπαρξή του να καίγεται συθέμελα και τη μαγική στιγμή της κάθαρσης
βίωσε την εξάγνιση. Άδειασε από μέσα του όλο το κρυμμένο πάθος τριάντα τόσων χρόνων
κι είδε το κορμί της να πάλλεται, συντονισμένο με το δικό του, σ’ έναν χορό δαιμονικό.
Την έκρηξη ακολούθησε η σιωπή. Βούρκωσε από συγκίνηση, ενώ η καρδιά του
πυροβολούσε αδιακρίτως. Εκείνη έβγαλε ένα μικρό αναστεναγμό πλήρωσης και
ανακούφισης και τον κοίταξε.
«Γιατί κλαις, Τζόνι;», ψέλλισε τρυφερά και τον αγκάλιασε με τα δυο της χέρια. Το
πρωτόγνωρο άγγιγμά της του θύμισε απρόσμενα εκείνο της μητέρας του. Χώθηκε στον
ώμο της και ξέσπασε σε αναφιλητά. Εκείνη τον έσφιξε δυνατά και του χάιδεψε τα μαλλιά.
«Δεν έχω νιώσει ποτέ ξανά τόσο όμορφα», ήταν το μόνο που κατάφερε να πει κι έγειρε
αποκαμωμένος το κορμί του δίπλα της.
«Ναι, ήταν όμορφα», παραδέχτηκε εκείνη με σβηστή φωνή. Τα μάτια της έλαμψαν για
29
Γιάννης Φαρσάρης

λίγο τη στιγμή που τον κοίταξαν και μετά έσβησαν σ’ έναν γαλήνιο ύπνο. Στήριξε το κεφάλι
στον αγκώνα του κι άρχισε να περιεργάζεται τις αρμονικές γραμμές του προσώπου της. Οι
μακριές βλεφαρίδες της τρεμόπαιζαν σε τελευταίες σκέψεις. Τη φίλησε απαλά στα κλειστά
ματόκλαδα, ανέπνευσε για τελευταία φορά το άρωμά της και σηκώθηκε. Ντύθηκε σιωπηλά,
έφτιαξε τα μαλλιά του και αφού έτριψε τον αυχένα του ν’ αναστηθεί λιγάκι, βγήκε στο
σαλόνι. Η Έρρικα καθόταν νωχελικά στον καναπέ και κάπνιζε συντροφιά με μια άλλη
κοπέλα, ενώ το μισοσκόταδο ταίριαζε απόλυτα με τις έθνικ ηχητικές αποχρώσεις. Μόλις
τον αντιλήφθηκε, σηκώθηκε προς το μέρος του και τον κοίταξε μ’ ένα πονηρό
υπομειδίαμα.
«Δεν πιστεύω να το μετάνιωσες που ήρθες στο πάρτυ μου;», είπε κοροϊδευτικά και τον
αγκάλιασε. Εκείνος χαμογέλασε ντροπαλά και την ευχαρίστησε για το κάλεσμά της.
«Σας χρωστάω ένα ακριβό γευστικό κέρασμα για να ξεπληρώσω τη φιλοξενία», συμπλήρωσε
ευγενικά.
«Κάθε απόγευμα μετά το μάθημα συναντιόμαστε με την Ιωάννα στην καφετέρια που
γνωριστήκαμε. Πέρνα όποτε θέλεις, να τα ξαναπούμε», τον παρότρυνε μ’ ένα φιλί στο μάγουλο.
Στην έκφρασή της διέκρινε αδιόρατα ίχνη ζήλιας. Χαιρέτησε ευγενικά τους εναπομείναντες
της παρέας και αποχώρησε με προορισμό το ξενοδοχείο του. Ένα σκαμπίλι υγρασίας τον
χτύπησε δυνατά μόλις βγήκε στον δρόμο. Τυλίχθηκε σφιχτά με το δερμάτινό του και
άφησε έναν πνιχτό αναστεναγμό. Η ηχώ του πλακόστρωτου δρόμου τού τον επέστρεψε στο
πολλαπλάσιο.
Η ώρα ήταν αρκετά προχωρημένη όταν έφτασε στο δωμάτιό του και την επομένη
έπρεπε να σηκωθεί νωρίς για το σεμινάριο. Μια γλυκιά κούραση κάλυπτε ολόκληρο το
κορμί του και πέφτοντας στο κρεβάτι, είδε χιλιάδες σχήματα να τριβελίζουν το μυαλό του.
Αυτό το υπέροχο μούδιασμα της ψυχής του τον γέμιζε γαλήνη και δεν τον άφηνε να
σκεφτεί. Κοιμήθηκε ήσυχα και μονοκόμματα.
Το μόνο που θυμόταν το πρωί απ’ το όνειρό του ήταν η στρυφνή θανατερή όψη του
δράκου, την ώρα που έπεφτε νεκρός απ΄ το σπαθί του. Μπήκε καθυστερημένος στην
αίθουσα του σεμιναρίου, όπου όλοι είχαν σχηματίσει ομάδες κι εργάζονταν σιωπηλά.
Καλημέρισε ένοχα τη δικιά του ομάδα και ζήτησε συγγνώμη για την αργοπορία του, κάτω
από το επίμονο βλέμμα της Λώρας. Πιέστηκε να εστιάσει την προσοχή του στα
τεκταινόμενα, όμως του φάνηκε πολύ πιο δύσκολο από τις προηγούμενες μέρες. Η έννοια
“κέρδος” τού φάνταζε πεζή μπροστά στην έννοια “πόθος” που ξεχείλιζε τη δικιά του ψυχή.
Η μέρα ανηφόριζε βασανιστικά αργά. Για πρώτη φορά άρχισε να πλήττει μπροστά στις
θεωρίες και τις πολύπλοκες τεχνικές που με πάθος παρουσίαζαν οι εισηγητές. Η σκέψη του
ήταν αφοσιωμένη στη στιγμή που θα ξανάβλεπε τη γυναίκα του πάθους της προηγούμενης
νύχτας. Η Λώρα τον πλησίασε κατά το μεσημεριανό διάλειμμα, με εμφανή την πρόκληση
στη γλώσσα του σώματος και ακόμα πιο πασιφανές το παράπονό της.
«Θα περάσουν οι μέρες του σεμιναρίου και δεν θα καταφέρουμε να τα πούμε», του είπε
αφήνοντας όλη της τη γλύκα να ξεχειλίσει. Η ιδιαίτερή της συμπεριφορά τον έκανε να
σαστίσει. Την κοίταξε διερευνητικά από την κορυφή ως τα νύχια και βεβαιώθηκε πως
τέτοια γυναίκα δύσκολα θ’ άφηνε να του ξεφύγει στην Αθήνα. Απίθωσε μια υπόγεια σκέψη
30
“JOHNNIE SOCIETY”

στην προκλητική διχάλα του στήθους της κι άρχισε έναν αινιγματικό διάλογο μαζί της,
γεμάτο λογοπαίγνια και υπονοούμενα, γεγονός που την έκανε ακόμα πιο επιθετική απέναντί
του. Η πρότασή της για κοινή έξοδο το βράδυ ήχησε όμορφα στ’ αυτιά του και η
λυσσασμένη λογική τον ωθούσε προς αποδοχή. Το ένστικτό του όμως για ακόμα μια φορά
τον απέτρεψε, γεννώντας μια πιστευτή δικαιολογία. Εκείνη που είχε εγκλωβιστεί μέσα του
το προηγούμενο βράδυ, δεν μπορούσε με τίποτα να συγκριθεί με τη Λατίνα που τον
διεκδικούσε. Μετέθεσε με σιγουριά την κοινή τους έξοδο για την επομένη και συνέχισε να
μετράει τις ώρες μέχρι το πέρας της ημέρας.
Η λήξη των απογευματινών εργασιών τού γέννησε αναστεναγμό ανακούφισης. Σε χρόνο
μηδέν εξαφανίστηκε πρώτος από το κτίριο της Εταιρείας και κατηύθυνε τα βήματά του σ’
ένα ταξί για την καθιερωμένη απογευματινή του διαδρομή. Φτάνοντας στο καφέ θυμήθηκε
να κρύψει τη γραβάτα του στην εσωτερική του τσέπη για να προσαρμόσει, έστω και λίγο,
την εμφάνισή του στο φοιτητικό κλίμα των κοριτσιών.
Μια δυσάρεστη έκπληξη τον περίμενε μόλις έφτασε. Το χαμόγελο που αυτόματα
σχηματίστηκε όταν αντίκρισε από μακριά τις φιγούρες των δυο κοριτσιών, πάγωσε μόλις
αντιλήφθηκε πως στο τραπέζι καθόταν κι ένας νεαρός. Δεν θα τον πείραζε καθόλου η
ανδρική παρουσία, αν το χέρι του δεν χάιδευε τρυφερά τα μαλλιά της Ιωάννας. Όταν
πλησίασε στο τραπέζι, σκοτείνιασε εντελώς βλέποντας Εκείνη να κρατάει σφιχτά το άλλο
του χέρι.
«Να σας συστήσω, ο Τζέρι κι ο Τζόνι, φίλος απ’ την Ελλάδα», είπε η Ιωάννα κι εκείνος
προσπάθησε να διακρίνει κάποιο ίχνος ενοχής στη φωνή της, για να αισθανθεί καλύτερα. Η
χειραψία τους ήταν ψυχρή και το ύφος του Τζόνι εξέπεμπε αρνητισμό, σε αντίθεση με των
υπολοίπων που χαίρονταν την ξενοιασιά του απογεύματος. Η κουβέντα κινήθηκε μεταξύ
βοριάδων και κυμάτων, με το γάργαρο γέλιο της Ιωάννας να καρφώνεται σαν μαχαιριά στα
πλευρά του. Τα λεπτά κυλούσαν ξανά βασανιστικά και δοκίμασε να διαγνώσει έστω κι ένα
νεύμα συνωμοσίας ανάμεσα στις δύο φίλες. Μόλις η Ιωάννα πετάχτηκε στην τουαλέτα, δεν
κρατήθηκε.
«Ο τύπος είναι ο γκόμενος της φίλης σου;», ρώτησε γεμάτος αγωνία στα ελληνικά,
παραβλέποντας τον μορφασμό του Τζέρι με το άκουσμα της ξένης γλώσσας.
«Ναι, δεν στο είπε η τουρμπίνα ότι έχει γκόμενο; Γι’ αυτό πέσανε τα μούτρα σου μόλις τον
αντίκρισες;», χλεύασε ελαφρά το μπλέξιμο η Έρρικα.
«Σου είπε η φίλη σου τι έγινε χθες;», επέμεινε εκείνος θέλοντας να διερευνήσει την
αντανάκλαση των γεγονότων.
«Φυσικά και μου είπε, η αχόρταγη, ότι βγάλατε τα μάτια σας. Έπρεπε να σε έχω πάρει εγώ που
δεν έχω γκόμενο, όπως είχαμε κανονίσει, αλλά τι να πω…», σχολίασε με υποτιθέμενο θυμό και
πνιχτό γέλιο ταυτόχρονα η νεαρή. Ο Τζόνι πάγωσε για ακόμα μία φορά με την
ελαφρότητα των στιγμών.
Ο ερχομός της Ιωάννας και η αδιάφορη έκφρασή της τον φόρτισε επικίνδυνα. Οι τρεις
τους συνέχισαν απτόητοι την κουβέντα στα αγγλικά κι ο Τζόνι άρχισε να ταξιδεύει μόνος
στον δικό του κόσμο. Κοίταζε την Ιωάννα να χαριεντίζεται με τον γκόμενο και την
κολλητή της, αγνοώντας την παρουσία του και τα μηλίγγια του ήταν έτοιμα να σπάσουν.
31
Γιάννης Φαρσάρης

Έσφιξε τα μπράτσα της καρέκλας και κοίταξε απ’ το παράθυρο ψηλά στον ουρανό. Ένα
μαύρο πουλί έκοβε ύποπτες βόλτες ακριβώς απ’ έξω. «Κακό σημάδι», στοχάστηκε και
χάθηκε ξανά στην εικόνα της Ιωάννας. Βλέποντάς την δίπλα στον νεαρό Εγγλέζο, δεν
μπορούσε να πιστέψει πως το προηγούμενο βράδυ χανόταν σιωπηλά στην αγκαλιά του.
Είχε δει αλήθεια σ’ εκείνο το βλέμμα τη χθεσινή νύχτα. Τη δικιά του προσωπική αλήθεια
που έψαχνε χρόνια. Την κοίταξε έντονα κι επίμονα και οι ματιές τους συναντήθηκαν. Μετά
από μερικές σιωπηλές σπίθες ηλεκτρισμού, εκείνη χαμήλωσε το κεφάλι. Ένιωσε να το ποθεί
όσο τίποτε άλλο εκείνο το κορίτσι. Το ξαφνικό έντονο γέλιο του Τζέρι τον τάραξε.
Ήπιε μια μεγάλη γουλιά καφέ απ’ την κούπα του και το μυαλό του άρχισε να εκτελεί
λογικούς συσχετισμούς. Μόνο. Έπιασε ξανά το κουβάρι απ’ την αρχή. Βρέθηκε στο
Λονδίνο εκπροσωπώντας την Εταιρεία του, συνάντησε τυχαία μια όμορφη κοπελίτσα, της
μίλησε, του προέκυψε Ελληνίδα φοιτήτρια, πήγε σ’ ένα πάρτυ που διοργάνωσε η κολλητή
της, ήπιαν και χόρεψαν και στο τέλος την ξάπλωσε, ή μάλλον εκείνη τον οριζοντίωσε χωρίς
ιδιαίτερη δυσκολία. Και τώρα βρίσκονταν καθισμένοι σ’ ένα όμορφο καφέ, συντροφιά με
τον γκόμενό της, που για κάποιον αδιάφορο λόγο δεν την συνόδευε το προηγούμενο
βράδυ. Το γεγονός ότι του γεννούσε λίγο πιο έντονα συναισθήματα απ’ ό,τι θα έπρεπε, δεν
ήταν παρά μια ποταπή λεπτομέρεια που μάλιστα αφορούσε αποκλειστικά και μόνο εκείνον.
Η φλεγματική φωνή του Τζέρι έβαζε τα πράγματα στη σωστή τους διάσταση. Όπως θά’
λεγε κι ο κολλητός του, ο Διονύσης: “Τζάμπαρες, δεν τζάμπαρες; Τι κάθεσαι και την ψάχνεις
τώρα;”. Χαμογέλασε πικρά, έριξε μια τελευταία νοσταλγική ματιά στην Ιωάννα και
σηκώθηκε.
«Συγχωρήστε με, αλλά με περιμένουν οι συνάδελφοί μου από το σεμινάριο να βγούμε», ήταν η
τελευταία φράση που βρήκε ν’ απαγγείλει στη φαρσοκωμωδία που λάμβανε μέρος.
Πλήρωσε για ακόμα μια φορά ολόκληρο τον λογαριασμό και χαιρέτησε ψυχρά την τριάδα,
αγνοώντας το άγριο ποδοβολητό της καρδιάς του. Ένα αόρατο χέρι έγραφε “Τέλος” πάνω
στο τραπέζι, στο τέμπο του ποδοβολητού.
«Με κείνο το γεύμα που υποσχέθηκες ότι θα μας κεράσεις, τι θα γίνει;», φώναξε κοροϊδευτικά
η Έρρικα στα ελληνικά. Ο Τζόνι θυμήθηκε τον “από μηχανής Θεό” που χρησιμοποιούσαν
οι αρχαίοι στις τραγωδίες. «Κοίτα που η παλαβιάρα η Μοίρα δεν μ’ αφήνει σε ησυχία και θέλει να
ξανασυναντηθούμε», συλλογίστηκε και έγραψε το κινητό του πάνω στην απόδειξη.
«Θα είμαι στο Λονδίνο για τρεις ακόμα μέρες», ψιθύρισε βραχνά και απομακρύνθηκε με
αργά βήματα. Έκανε κρύο τσουχτερό έξω και ο κόσμος περπατούσε νευρικά. Το σκοτάδι
είχε μόλις πέσει και τα φώτα έκαναν την πόλη να μοιάζει υπέροχη.
Είχε ανάγκη από μια νωχελική βόλτα στους δρόμους, να καταγράψει νέες εικόνες. Η
διαρκής σκέψη της Ιωάννας, σε συνδυασμό με τις πολλές ώρες σεμιναρίου, τον είχαν
κουράσει και χρειαζόταν λίγη μοναξιά ψυχανάπαυσης. Στον δρόμο σταμάτησε να χαζέψει
βιτρίνες και θυμήθηκε ότι έπρεπε να ψωνίσει μερικά πράγματα ακόμα, πριν επιστρέψει στην
Ελλάδα. Χαζεύοντας ένα καταπληκτικό πανάκριβο κοστούμι σε μια φανταχτερή βιτρίνα
σκόνταψε κάπου και παραλίγο να πέσει κάτω. Γυρίζοντας πίσω είδε έκπληκτος έναν άστεγο,
κουκουλωμένο με χαρτοκιβώτιο, να τον βρίζει με ακατάληπτες βρετανικές εκφράσεις.
Ακούμπησε το χέρι στην καρδιά, ζήτησε μια ταπεινή συγγνώμη και απομακρύνθηκε
32
“JOHNNIE SOCIETY”

γρήγορα. Ένιωσε άσχημα με τη διπλή εικόνα της πόλης και με πικρή γεύση στο στόμα
πήρε ένα ταξί για το ξενοδοχείο.
Φτάνοντας στο δωμάτιό του, ξάπλωσε αναπαυτικά στον καναπέ, έβαλε ένα δυνατό ποτό
απ’ το μπαρ κι άνοιξε την τηλεόραση. Άρχισε να χαζεύει τις εικόνες, χωρίς ήχο όπως
πάντα, παρατηρώντας πόσο αλλιώτικη ήταν η αισθητική της χώρας από τη δική του. Ο
φωτεινός δέκτης χρωμάτιζε το χλωμό πρόσωπό του στο σκοτάδι και τον έκανε να μοιάζει
με λαβωμένο Ινδιάνο. Το κορμί του άρχισε να χαλαρώνει και θέλησε να προσφέρει στον
εαυτό του λίγη παραπάνω πολυτέλεια. Άνοιξε το ειδικό κουτί διατήρησης σταθερής
θερμοκρασίας και διάλεξε ένα πανάκριβο κουβανέζικο πούρο. Έγειρε το κεφάλι αφήνοντας
τον μεστό καπνό να αγκαλιάσει τον ουρανίσκο του. Αρχίζοντας το ταξίδι στη χώρα των
αισθήσεων, μια γερή δόση πλήρωσης τον κατέλαβε και η ματαιοδοξία του άρχισε να
διαχέεται. Τραβώντας απανωτές ρουφηξιές, μια μεθυστική ζάλη τον νανούρισε και
κρύφτηκε στα παπλώματα για έναν χαλαρωτικό ύπνο. Ο ήχος του μηνύματος στο κινητό
τον τίναξε λίγο πριν βυθιστεί.
“Πώς τα περνάς, ρε Τζόνι, στο Λονδίνο; Είμαι σίγουρος πως έμπλεξες πάλι με καμιά γκόμενα
και μας ξέχασες. Να περνάς όσο καλύτερα μπορείς ρε φιλάρα!”, έγραφε με γλαφυρότητα ο
κολλητός του ο Διονύσης.
“Ήλθον, πήδηξον, απήλθον!”, του απάντησε με νόημα ο Τζόνι, γνωρίζοντας πως
οποιοδήποτε άλλο μήνυμα θα τον έκανε ν’ ανησυχεί. Μια στυφή γεύση κάλυψε τη γλώσσα
του.
Το επόμενο πρωινό ήρθε πιο ήρεμο και λιγότερο αγχωτικό. Βρισκόταν στο
μεσοδιάστημα της παραμονής του στο Λονδίνο κι ένιωθε γεμάτος από παραστάσεις και
θετικές εμπειρίες για το μέλλον. Ξεκίνησε τη μέρα κλασικά με τις απαραίτητες ενέργειες
που θα τον εφοδίαζαν με ευεξία, χωρίς να παραλείψει τις αστείες γκριμάτσες στον
καθρέπτη. Έβλεπε τα πράγματα να έχουν αποκατασταθεί κάπως σε σχέση με τις
προηγούμενες μέρες και η πόλη τού έβγαζε μια θετική προδιάθεση. Το κατάλαβε μόλις
χάθηκε στο πολύχρωμο βουητό της. Κατά την πρωινή διαδρομή προς την αίθουσα του
σεμιναρίου αναρωτήθηκε αν θα μπορούσε να ζήσει σε μια τέτοια πόλη. Αγαπούσε το
φυσικό αλλά και το ανθρώπινο κλίμα της Αθήνας, είχε όμως βρει αρκετά ενδιαφέροντα
σημεία στη βρετανική πρωτεύουσα. Η είσοδός του στον χώρο του σεμιναρίου έκανε τις
σκέψεις του να κρυφτούν. Ήπιε έναν ιδιαίτερα ευχάριστο πρωινό καφέ με τους συναδέλφους
του στην ομάδα εργασίας, τραβώντας την προσοχή πάνω του με τ’ αστεία του.
Την αντρική συντροφιά διέκοψε η Λώρα που ήλθε να αποσπάσει τα θετικά σχόλια με τη
ριζική αλλαγή στο παρουσιαστικό της. Ήταν ντυμένη εξαιρετικά απλά, μ’ ένα κομψό
ξεβαμμένο τζιν παντελόνι κι ένα εφαρμοστό μαύρο κοντομάνικο μπλουζάκι. Είχε πιασμένα
τα μαλλιά της σε αλογοουρά, αναδεικνύοντας έτσι με τον καλύτερο τρόπο τα έντονα
χαρακτηριστικά του προσώπου της. Το κέντρο βάρους μετατοπίστηκε αυτόματα προς το
μέρος της κι ο Τζόνι την κοίταξε με ύφος σύμμεικτο ενδιαφέροντος και αποστασιοποίησης.
Εκείνη, έμπειρη στα θετικά σχόλια του περιβάλλοντος, έκανε κινήσεις προσεγμένα σεμνές
προς τους γύρω, γνωρίζοντας ότι έτσι προκαλούσε ακόμα περισσότερο την προσοχή τους.
Δεν παρέλειπε όμως να συναντά διερευνητικά για ελάχιστα στιγμιότυπα το βλέμμα του
33
Γιάννης Φαρσάρης

Τζόνι.
Τραβώντας μια ρουφηξιά απ’ το τσιγάρο του, θυμήθηκε το χάδι του Τζέρι στα μαλλιά
Εκείνης και πήρε ακαριαία την απόφαση να αφιερώσει στη Λώρα το υπόλοιπο διάστημα
παραμονής του στο Λονδίνο. Κι αυτό εν γνώσει του ότι είχε να κάνει με μια έμπειρη
γυναίκα, η οποία θα τον ταλάνιζε σκληρά λόγω της αδιάφορης των προηγούμενων ημερών
στάσης του. Εκεί ακριβώς βρήκε το ενδιαφέρον της διεκδίκησης και ιπποτικά της
πρόσφερε καφέ. Εκείνη κατάλαβε την αλλαγή της στάσης του απέναντί της και αυτόματα
επαναπροσδιόρισε τη δική της στάση. Ο Τζόνι είχε μαντέψει σωστά. Θα του δινόταν
μονάχα εάν μοχθούσε διπλά και τρίδιπλα για να εξιλεωθεί. Κάνοντας ακούσια τις ίδιες
σκέψεις, προχώρησαν μαζί προς την πολυτελή αίθουσα. Ο τρόπος που η Λώρα τοποθέτησε
το σώμα της στο κάθισμα ήταν το σύνθημα της πολιορκίας. Ο νεαρός ένιωσε ακριβώς στο
στοιχείο του και δεν σταμάτησε καθ’ όλη τη διάρκεια των εργασιών να της σχολιάζει
χαμηλόφωνα τα τεκταινόμενα και να την αγγίζει απαλά με κάθε αφορμή. Το άρωμά της
ήταν ιδιαίτερα έντονο και ελκυστικό και μια ελαφρά ευφορία άρχισε να τον σκεπάζει. Η
επαφή μαζί της έδωσε άλλο τόνο στη μέρα και το απόγευμα δεν άργησε να φτάσει. Ήταν
εκείνος που έπρεπε να κάνει το πρώτο βήμα.
«Πού θα πάμε το βράδυ;», τη ρώτησε μειδιώντας μόλις βγήκαν στη σάλα. Ήξερε ότι η
στιχομυθία δεν θα ήταν εύκολη.
«Αν σου έλεγα ότι έχω κανονίσει να δω σήμερα κάποια παλιά μου συμφοιτήτρια, πώς θα σου
φαινόταν;», έκανε αμέσως αντεπίθεση εκείνη.
«Άσχημο, πολύ άσχημο. Εκτός κι έχεις κανονίσει να δεις τη Βασίλισσα αυτοπροσώπως, οπότε θα
δεχόμουν να προτιμήσεις εκείνη αντί για μένα», απάντησε αυτός επιστρατεύοντας το χιούμορ
του.
«Τζόνι, με ποια κοπέλα ήσουν τα προηγούμενα βράδια; Αν νομίζεις ότι αυτά περί φίλων από
Ελλάδα τα πίστεψα, είσαι οικτρά γελασμένος», είπε ζωηρά κάνοντας μια χαριτωμένη
γκριμάτσα. Κατάλαβε πως είχε απέναντί του μια δυνατή παίκτρια και την άφησε να
ρολάρει για να κερδίσει στροφές. «Αν είχες να βγεις με φίλους σου, θα με καλούσες και μένα,
έστω από ευγένεια», συνέχισε σε πανηγυρικό τόνο εκείνη. Την κοίταξε ίσια ανέκφραστος και
της έπιασε απαλά το χέρι.
«Βγήκα με την κοπέλα που είχα ζήσει δύο απ’ τα ομορφότερα χρόνια της προηγούμενης ζωής
μου. Λώρα, σκεφτόμαστε στο ίδιο μήκος κύματος. Με γοήτευσες με την πρώτη ματιά και το ξέρεις,
έπρεπε όμως να πάω στη συνάντηση μαζί της». Το πρόσωπό του συνέχισε να παραμένει
ανέκφραστο, μετατοπίζοντας σε κείνη την ευθύνη της απόφασης. Του έσφιξε νευρικά το
χέρι, τα χείλη της συσπάστηκαν κι άργησε λίγο ν’ απαντήσει.
«Εκτιμώ την ειλικρίνειά σου, πιθανόν κι εγώ το ίδιο θα έκανα. Πάμε όπου θέλεις, η νύχτα είναι
δικιά μας», παραδόθηκε άνευ όρων. Την επιβράβευσε μ’ ένα φιλί στο μάγουλο.
«Ένα ψέμα καλύπτεται μόνο μ’ ένα ακόμα μεγαλύτερο ψέμα και αρκετή δόση υποκριτικής»,
σκέφτηκε ένοχα. «Όλες οι γυναίκες του πλανήτη ίδιες είστε», μουρμούρισε στα ελληνικά την
ώρα που της πρόσφερε το μπράτσο του για ν’ αποχωρήσουν. Η ζηλοφθονία των
συναδέλφων απλά του έδωσε μια ακόμα απτή επιβεβαίωση της γοητείας του και της υψηλής
τεχνογνωσίας χειρισμού των γυναικών που κατείχε. Τους χαιρέτησε μ’ ένα υπεροπτικό
34
“JOHNNIE SOCIETY”

νεύμα, ενώ είχε αρχίσει ήδη να επεξεργάζεται στο μυαλό του το σενάριο της επερχόμενης
νύχτας.
Πήγαν με το ταξί πρώτα από το ξενοδοχείο της Λώρας. Εκείνος κάθισε αναπαυτικά
στον καναπέ του δωματίου της κι έβαλε μουσική, δίνοντάς της τον χρόνο να ετοιμαστεί. Η
μεταξύ τους κουβέντα ήταν άνετη, ευχάριστη και οικεία.
“Λώρα, Ιταλίδα, 28 ετών, πανέμορφη, παλιά μου τέχνη κόσκινο. Τους αγωνιστικούς μου
χαιρετισμούς από Λονδίνο”, ήταν το γραπτό μήνυμα που έστειλε στον κολλητό του τον
Διονύση, όση ώρα εκείνη δαπανούσε λεπτά για να προσαρμόσει το στυλ της στα υψηλά
στάνταρντς της περίστασης.
“Μαρία, από Περιστέρι, 19 ετών, κακάσχημη, τη γνώρισα στο chat. Η ανάγκη, φίλε μου, με
κάνει να πέφτω τόσο χαμηλά. Δείξε της τι αξίζουν οι Έλληνες”, ήταν η άμεση γραπτή απάντηση
του Διονύση. Ο Τζόνι έβαλε άλλο ένα ποτό να γιορτάσει τη στιγμή.
«Να ζήσουν οι εργένηδες», ευχήθηκε υψώνοντας το ποτήρι του στον ουρανό. Ένιωθε
απέραντη πλήρωση με όσα συνέβαιναν. Η συναναστροφή με τη Λώρα τού είχε απαλύνει
την έντονη απογοήτευση που του γέννησε η Ιωάννα. Ο καφές της επόμενης μέρας με την
παρουσία του Τζέρι ήταν καταλυτικός. Τον είχε προσγειώσει απότομα μεν, στην
πραγματικότητα δε.
«Το νέο μου καναρίνι είναι ήδη στο κλουβί κι ετοιμάζεται να κελαηδήσει», μονολόγησε
ακούγοντας το πιστολάκι της ετοιμοπαράδοτης Λώρας από το μπάνιο. Δυνάμωσε τη
μουσική να καλύψει τον ενοχλητικό ήχο και συνέχισε να χαζεύει τη θέα απ’ το μπαλκόνι.
Βίωνε ταυτόχρονα τη γοητεία, αλλά και τη ματαιότητα της ρηχής περαστικής
συναναστροφής με γυναίκες. Χαιρόταν την εναλλαγή όμορφων παρουσιών στην
καθημερινότητά του, απολάμβανε να βατεύει κορμιά, αισθανόταν διαρκώς όμως ένα κύμα
να γκρεμίζει τα κομψοτεχνήματά του στην άμμο. Ξεροκατάπιε για να του φύγει ο κόμπος
από τον λαιμό. Τα σύννεφα στον ουρανό ήταν όμορφα και παρασύρθηκε στο να δίνει ζωή
στα σχήματά τους. Η εκθαμβωτική είσοδος της Λώρας στο οπτικό του πεδίο εξαφάνισε
κάθε μαύρη υποψία απ’ τα εγκεφαλικά του κύτταρα. Σήκωσε τα μάτια να συναντήσει τα
δικά της.
«Είσαι υπέροχη», της ψιθύρισε βραχνά γεμάτος θαυμασμό.
«Πιο όμορφη από την κοπέλα με την οποία προτίμησες να βγεις χθες;», δεν παρέλειψε να ρίξει
το δηλητήριό της εκείνη, χαμογελώντας αυτάρεσκα.
«Αχ, γυναίκες…», μονολόγησε εκείνος κουνώντας σκωπτικά το κεφάλι του. Την έπιασε
απαλά από τη μέση και της έδωσε ένα στιγμιαίο φιλί στον λαιμό. «Τυχερός ο άνδρας που θα
σε συνοδέψει απόψε!», της σφύριξε ερωτικά στο αυτί.
Η διαχείριση των γυναικείων συναισθημάτων ήταν το φόρτε του. Παραξενευόταν
μικρός από την αλλοπρόσαλλη συμπεριφορά τους και τα αψυχολόγητα νάζια τους. Με το
πέρασμα των χρόνων όμως κατάλαβε πόσο προβλέψιμες ήταν τελικά. Οι απεριόριστες
ώρες συναναστροφής μαζί τους τον είχαν κάνει να καταλήξει σ’ έναν χρυσό κανόνα
χειρισμού, που δεν σταματούσε να επαναλαμβάνει με στόμφο στις αντροπαρέες: “Οι
γυναίκες θέλουν από τον άνδρα τρία πράγματα: Γλυκόλογα, αφοσίωση και λεφτά. Αν δεν μπορείς
πραγματικά να τους τα προσφέρεις, δεν πειράζει, φρόντισε μόνο να εξαφανιστείς πριν το πάρουν
35
Γιάννης Φαρσάρης

μυρωδιά!”.
Μόλις η Λώρα ετοιμάστηκε, οδηγήθηκαν με ταξί στο δικό του ξενοδοχείο. Τα έξυπνα
λογοπαίγνια συνεχίστηκαν αμείωτα καθ’ όλη τη διάρκεια της διαδρομής. Συμπεριφερόταν
ιδιαίτερα θερμά ο ένας στον άλλον, με διαρκείς φιλοφρονήσεις και αθώα δήθεν αγγίγματα
που ανέβαζαν την ένταση. Ο Τζόνι ήταν σαφώς γρηγορότερος από κείνη στην
προετοιμασία. Η Λώρα είχε φορέσει εκείνο το διερευνητικό ύφος, ζητώντας ν’ αποκαλύψει
κάθε λεπτομέρεια που θα της έδινε πληρέστερη εικόνα για τις συνήθειές του. Εκείνος
φρόντισε ιδιαίτερα το ντύσιμό του, έχοντας διαρκώς πάνω του το έντονο βλέμμα της.
Κλείνοντας το φως για ν’ αποχωρήσουν, έδωσε σιωπηλό ραντεβού με το δωμάτιο μερικές
ώρες αργότερα, πάλι με τη συνοδεία της Ιταλίδας. Ήταν αποφασισμένος να περάσει
όμορφα εκείνο το βράδυ.
Επισκέφτηκαν καταρχάς μια ιρλανδέζικη pub, μιας και οι δυο είχαν εκδηλώσει μέσα
από την κουβέντα τους ιδιαίτερη συμπάθεια προς τον συγκεκριμένο λαό, αλλά και την
κουλτούρα του. Κατόπιν προχώρησαν στους πιο γρήγορους ρυθμούς ενός club, όπου η
Λώρα δεν έχασε την ευκαιρία να λικνίσει το καλογυμνασμένο κορμί της, αλλά και να
γκρινιάξει που ο Τζόνι δεν την ακολουθούσε και παρέμενε στατικός. Το αλκοόλ έρεε
άφθονο και εκείνη έδειχνε ιδιαίτερα εξοικειωμένη με τη νυχτερινή ατμόσφαιρα. Ο Τζόνι
παρακολουθούσε θαμπωμένος τις αρμονικές κινήσεις της, σαν να επρόκειτο για
πρωταγωνίστρια ρομαντικής κομεντί. Οι μικρές σταγόνες ιδρώτα στα μάγουλά της
έμοιαζαν με πρωινές δροσοσταλίδες κι εκείνος δεν αντιστάθηκε. Ρούφηξε με λαγνεία το
πάνω χείλος της και την αγκάλιασε σφιχτά. Απολάμβανε κι εκείνη τις ώρες πλάι του κι ο
Τζόνι αισθάνθηκε περίφημα που θα κατάφερνε να εκμεταλλευτεί με τον καλύτερο τρόπο τις
τελευταίες μέρες του σεμιναρίου. Συνήθιζε να αποκαλεί τον εαυτό του “μάγκα παντός
καιρού” και η φιλήδονη ματιά της Λώρας, που γνώρισε στις όχθες του πουθενά, ερχόταν να
το επιβεβαιώσει. Ήξερε πως θα γινόταν κι εκείνη σύντομα μια ξεθωριασμένη ανάμνηση,
σαν τις ιλουστρασιόν καρτ – ποστάλ που συνέλεγε μικρός.
Δυστυχώς η νύχτα τελειώνει γρήγορα στη Βρετανία κι έτσι βρέθηκαν αγκαλιασμένοι
στο βραδινό ψύχος ν’ αναζητούν ταξί. Η εύθυμη διάθεση ήταν διάχυτη κι ο Τζόνι είχε
απίστευτα κέφια, διαισθανόμενος την επερχόμενη μαγική συνεύρεση. Μέχρι να φτάσουν
στο ξενοδοχείο του, δεν σταμάτησαν να φιλιούνται με πάθος. Η Λώρα, παρασυρμένη απ’
το αλκοόλ, άρχισε να του μιλάει τρυφερά στα Ιταλικά κι εκείνος γελούσε με την καρδιά του
ακούγοντας την περίφημη τραγουδιστή προφορά να του χαϊδεύει τ’ αυτιά.
Φτάνοντας στο δωμάτιό του, αποφάσισε να μη βιαστεί να τρυπώσει στο κορμί της,
αλλά ν’ αντιστρέψει τον χρόνο προς όφελός του. Έβαλε απαλή μουσική, χαμήλωσε τον
φωτισμό και σέρβιρε δυο ποτά. Δεν παρέλειψε ν’ ανοίξει διάπλατα τις κουρτίνες, για να
δώσει το κατάλληλο ασπρόμαυρο φόντο στη σκηνή. Ήξερε πολύ καλά ότι για τις γυναίκες
η σεξουαλική διεργασία είναι ένα εγκεφαλικό ριμέικ, που ζουν έντονα κάθε φορά. Κι
εκείνος αυτομάτως αναλάμβανε τον ρόλο του σκηνοθέτη, αλλά και του πρωταγωνιστή
ταυτόχρονα.
Άρχισαν να μιλούν σιγανά μέσα στο ημίφως. Η εμπειρία τον δίδασκε ν’ αφήνει τη
χαλαρότητα να ηλεκτρίζει αργά τα κορμιά, προκειμένου να έρθει πιο έντονη η έκρηξη. Η
36
“JOHNNIE SOCIETY”

Λώρα, νιώθοντας τον χρόνο να βαδίζει σημειωτόν, αφέθηκε - γουργουρίζοντας ναζιάρικα -
στις διαθέσεις του, διαβλέποντας πως ήξερε καλά να χρονοθετεί την ιεροτελεστία. Η
τελευταία κίνηση που έκανε ο Τζόνι ήταν να σβήσει όλα τα φώτα και ν’ ανάψει ένα κερί. Το
καταλυτικό του φως άλωσε τον χώρο κι έκανε τα βλέμματά τους να λάμπουν απαλά και
πρωτόγονα. Γεύτηκαν ο ένας τον άλλο. Το κορμί της ήταν τεντωμένο κι έτοιμο να εκραγεί.
Χαϊδεύοντάς την απαλά με αργές κινήσεις, άκουγε την αναπνοή της να γίνεται ακανόνιστη.
Ζητώντας απ’ τον Χρόνο να ξαπλώσει στην πολυθρόνα θεατής, ξεκίνησε να τη γδύνει
αργά θαυμάζοντας τις σκιές που τρεμόπαιζαν στην υπέροχη σάρκα της. Το κορμί της
ανέδιδε μια μοναδική μυρωδιά που τον αναστάτωσε. Άρχισε να τη φιλάει απολαμβάνοντας
τις συσπάσεις της. Ολοκληρώνοντας τον κύκλο στην ανθισμένη σάρκα της, άφησε σε κείνη
την πρωτοβουλία. Οι κινήσεις της έδειχναν σιγουριά κι εμπειρία και ξάπλωσε αναπαυτικά
να απολαύσει τ’ ακροδάχτυλά της. Η φαντασία της ανέλαβε τα ηνία. Παρασυρμένος από τα
χάδια της καλλίγραμμης Ιταλίδας, τα μισόκλειστα βλέφαρά του άρχισαν να παρατηρούν
την τρεμάμενη φλόγα του κεριού.
Θυμήθηκε αυτόματα την προηγούμενη φορά που έκανε έρωτα στο φοιτητικό
διαμέρισμα. Ασυναίσθητα άρχισε να συγκρίνει τις στιγμές. Ετούτη που ζούσε στον
ενεστώτα ήταν καλά σχεδιασμένη, με μια γυναίκα που είχε την ευκαιρία να διανύσει
ολόκληρη τη διαδρομή της γοητείας. Η προηγούμενη ήταν ξαφνική, απρόσμενη και
απροετοίμαστη, με μια άγνωστη που τον αποπλάνησε ακούσια. Παρατήρησε με προσοχή
τις κινήσεις της Ιταλίδας. Ήταν ήρεμες, μελετημένες και με έκδηλη διάθεση προσφοράς
ηδονής. Τις συνέκρινε με την όλη αδιάφορη στάση της Ιωάννας, υπό την επήρεια ουσιών.
Είχε μοιραστεί απλώς μερικές αγκαλιές μαζί του ένα τυχαίο βράδυ, χωρίς καμιά διάθεση
συνέχειας. Ένιωσε άσχημα. Κοίταξε γι’ ακόμα μια φορά τη φιλότιμη Ιταλίδα, ενώ η
ερωτική του διάθεση είχε αρχίσει να εξαϋλώνεται. Σήκωσε απαλά το κεφάλι του και τη
φίλησε. Η γλώσσα της, πύρινη και υγρή, βυθίστηκε στο στόμα του. Προσπάθησε ν’ ανοίξει
τα μάτια του, όμως το φως του κεριού τον θάμπωσε. Στα παιχνιδίσματα της φλόγας είδε το
φιδίσιο βλέμμα Εκείνης να τον κοιτάζει έντονα. Τινάχτηκε από τον καναπέ και με μια
απότομη κίνηση έσβησε το κερί.
«Τι έπαθες, Τζόνι;», ρώτησε ξαφνιασμένη η Λώρα.
«Τίποτα, απλά με θάμπωσε το κερί», ψιθύρισε λιγωμένα εκείνος και την αγκάλιασε, για να
μην καταλάβει την απότομη αλλαγή της διάθεσής του. Εκείνη τον έσφιξε με δύναμη κι
άρχισε να τον φιλάει στον λαιμό. Το κορμί της έμοιαζε με πλημμυρισμένο ορυζώνα. Ο
Τζόνι ανταποκρίθηκε με μηχανικές κινήσεις, καθώς αισθανόταν όλο και πιο άσχημα
απέναντί της. Η θύμηση της Ιωάννας τον είχε απρόσμενα αποπροσανατολίσει και του είχε
σβήσει μονομιάς κάθε ερωτική διάθεση. Την ακούμπησε απαλά στο κρεβάτι και ξεκίνησε
να τη χαϊδεύει μηχανικά, μη θέλοντας να της χαλάσει τη διάθεση. Εκείνη παρασυρμένη
από την έντασή της, τον οδήγησε ενστικτωδώς να μπει μέσα της. Συνειδητοποιώντας
ακαριαία ότι το υποτιθέμενο σκληρό αντικείμενο του πόθου της ήταν πλέον παρελθόν,
πετάχτηκε στον αέρα. Σκληρή ήταν μονάχα η πραγματικότητά της. Έκρυψε με ντροπή το
γυμνό κορμί της μέσα στο πάπλωμα και ξέμπλεξε τα μαλλιά της αμήχανα.
«Σκέφτεσαι εκείνη;», τον ρώτησε με έκδηλη απογοήτευση στη φωνή της.
«Ναι», ήταν η ξεψυχισμένη απάντηση που έλαβε. Τα επόμενα λεπτά σιγής και
37
Γιάννης Φαρσάρης

αμηχανίας διέκοψε ο ήχος του αναπτήρα, που έδινε ζωή στο τσιγάρο του. Το πρόσωπό της
πήρε το ίδιο χρώμα με το σκοτάδι.
«Νομίζω ότι ήρθε η ώρα να πηγαίνω», σιγοψιθύρισε θλιμμένα εκείνη κι άρχισε να ψάχνει
τα ρούχα της στα σκοτεινά. Κάτι πήγε να ψελλίσει εκείνος, αλλά του βγήκε μισό και
ακατάληπτο. Δεν είχε κάτι συγκεκριμένο να πει, απλά ένιωθε άσχημα. Το ερωτικό κλίμα
μετατράπηκε σε βαρύ και μελαγχολικό. Η Λώρα άρχισε με νευρικές κινήσεις να φοράει τα
ρούχα της κι εκείνος κοιτούσε σαν χαμένος πότε την οπτασία της και πότε τον καπνό που
ανέβαινε στο ταβάνι.
«Καληνύχτα Τζόνι, σου εύχομαι ό,τι καλύτερο», τον αποχαιρέτησε με παράπονο και τον
φίλησε απαλά στο μέτωπο. Εκείνος χαμήλωσε το κεφάλι κι όσο κι αν προσπάθησε δεν
βρήκε τίποτα να προσθέσει. Την παρακολούθησε με την άκρη του ματιού του να αποχωρεί
από το δωμάτιο και ακούγοντας την πόρτα να κλείνει τινάχτηκε από το κρεβάτι. Το
κλειστό δωμάτιο άρχισε να τον πνίγει και θέλησε να φωνάξει δυνατά, να βγάλει τον σφιχτό
κόμπο από μέσα του. Το μόνο που κατάφερε να κάνει ήταν να κατευθυνθεί προς το μπάνιο
για ένα ζεστό ντους. Το καυτό νερό ηρέμησε τα τεντωμένα νεύρα του και φορώντας το
μπουρνούζι του, δοκίμασε να ταξινομήσει το θολό τοπίο. Λίγο αλκοόλ τον βοήθησε να
ξαναβρεί τον εαυτό του. Οι σφυγμοί του χτυπούσαν γρηγορότερα και διαπίστωσε πως η
διαδρομή της ζωής του θα κυλούσε πια μ’ ένα νέο δεδομένο. Η Ιωάννα είχε καταφέρει να
διεισδύσει στην καρδιά του και απολάμβανε τη θαλπωρή, κλέβοντας το πιο πολύτιμο
κομμάτι της. Μόνο που Εκείνη δεν διεκδίκησε ποτέ κάτι τέτοιο κι αυτό ήταν που του
τρυπούσε τη σκέψη.
Ευχήθηκε με όλη τη δύναμη της ψυχής του να μπορούσε να φύγει αμέσως από την
παράξενη πόλη, που του φαινόταν όλο και πιο καταθλιπτική. Να ξαναγυρίσει στην
καθημερινότητά του με τις πολλές ώρες στο γραφείο, τους φίλους, το κοινωνικό παιχνίδι
και τις γυναίκες που δεν κατάφερναν να ξεκλειδώσουν τα υπόγεια των μύχιων πόθων του.
Συναισθάνθηκε ότι την πάτησε γιατί βρέθηκε σε ξένο περιβάλλον και άφησε τις αντιστάσεις
του χαλαρές. Πιάστηκε αδιάβαστος από μια γυναίκα που ούτε καν προσπάθησε κάτι
περισσότερο απ’ το να του χαμογελάσει ψυχρά. Η παρορμητική σωματική έκρηξη της μιας
βραδιάς αποδείχτηκε παράδοξα ικανή να απενεργοποιήσει κάθε σύστημα ψυχικού
συναγερμού του. Βρέθηκε ξαφνικά ανίκανος, παρά την άρτια σκηνοθεσία, να γευτεί το
κορμί της πανέμορφης χυμώδους Ιταλίδας. Και καθόταν τώρα κακομοίρης κι έρημος, να
αναλογίζεται μερικές πρακτικά ανούσιες πτυχές της πρόσφατης Ιστορίας του.
Η κακομοιριά όμως δεν ταίριαζε με τη φύση του κι αισθάνθηκε απίστευτα ενοχλημένος
που επέτρεψε στον εαυτό του να ερωτευτεί. «Το κάθε νόμισμα έχει πάντα δύο όψεις»,
συλλογίστηκε και κάθισε για πρώτη φορά στο σκαμνί του ανίσχυρου. Στο νοητό του πεδίο
άρχισαν να παρελαύνουν δακρυσμένες θηλυκές οπτασίες που είχε αδίστακτα
χρησιμοποιήσει για να ταΐσει τον αδηφάγο ερωτικό του εγωισμό. Βίωσε για πρώτη φορά το
συναίσθημα τού να πληγώνεις τον άλλο κουρσεύοντας χυδαία το κορμί του. Έκλεισε
ντροπιασμένος τα βλέφαρα, να σταματήσει την παρέλαση των γυναικείων μορφών.
Βούρκωσε με όσα πρωτόγνωρα ανακάλυπτε από το δικό του πάθημα. Εκείνος ο δύσκολος
συνειρμός τον έκανε να μετανιώσει για όλο του το παρελθόν. Αισθάνθηκε μεγάλη απέχθεια
38
“JOHNNIE SOCIETY”

για τις αρχές και τις πρακτικές του και ο πόνος της απόρριψης του γέννησε την υπόσχεση
να μην ξαναπληγώσει ποτέ γυναίκα. Ξάπλωσε εξουθενωμένος στο κρεβάτι και πνίγηκε σ’
έναν άσχημο μονοκόμματο ύπνο. «Για ν’ ανακαλύψεις την αλήθεια, πρέπει να πληρώσεις με την
ψυχή σου», ήταν η τελευταία βουβή σκέψη που καταστάλαξε στον πυθμένα του νου του.
Το επόμενο πρωί σηκώθηκε κακόκεφος με τα μάτια πρησμένα και προφήτευσε πως θα
είχε μια άσχημη μέρα. Ήταν το προτελευταίο του πρωινό στο Λονδίνο κι έπρεπε να
συντονιστεί, αποδιώχνοντας κάθε συνειρμό που του θύμιζε τα γεγονότα της προηγούμενης
νύχτας. Χωρίς αίσθηση του χωροχρόνου βρέθηκε να παρακολουθεί αμήχανα τις ομιλίες
στην αίθουσα του σεμιναρίου. Η οικεία ορολογία των ομιλητών τον επανέφερε λίγο και
δοκίμασε ν’ ακολουθήσει τη ροή των διαγραμμάτων. Νιώθοντας για πρώτη φορά τέτοιο
κενό εντός του, επικεντρώθηκε απεγνωσμένα στη δουλειά του, την τόσο σημαντική για τη
ζωή του.
Θεώρησε φυσιολογικό το γεγονός ότι η Λώρα τον απέφευγε συστηματικά καθ’ όλη τη
διάρκεια της ημέρας. Είχε λειτουργήσει ως καταλύτης και ήξερε καλά από τη Χημεία πως
οι καταλύτες συντελούν δραστικά στις χημικές αντιδράσεις, χωρίς την ποσοτική ή ποιοτική
τους μεταβολή. Δεν θα τον ξανάβλεπε άλλωστε ποτέ και το γεγονός ότι έχασε μια νύχτα
μαζί του απλά την είχε προσωρινά ενοχλήσει. Ήταν καταφανώς δυνατή, συγκροτημένη και
ψημένη κοπέλα η Λώρα και με την επιστροφή της στην Ιταλία θα τον έσβηνε δια παντός
από τον προσωπικό της σκληρό δίσκο. Αναρωτήθηκε όμως αν μπορούσε κι εκείνος να
κάνει το ίδιο με την Ιωάννα. Εστίασε την προσοχή του σ’ ένα διάγραμμα πωλήσεων στον
φωτεινό πίνακα, για ν’ αποφύγει την απάντηση.
Η απογευματινή λήξη των εργασιών τον βρήκε να εξαφανίζεται σχεδόν τρέχοντας.
Κατευθύνθηκε προς το εμπορικό κέντρο της πόλης, με σκοπό να ριχτεί στα ψώνια που είχε
αμελήσει όλες τις προηγούμενες μέρες. Η διαδικασία τον γέμισε θετική ενέργεια και η
εκπληκτική αγορά του Λονδίνου τον σαγήνευσε. Προσπάθησε να μην ξεχάσει κανέναν από
τους στενούς τους ανθρώπους, φίλους και συνεργάτες και πάνω στο μέτρημα διαπίστωσε
σκεφτικός ότι όλοι του οι φίλοι εμπλέκονταν με τον έναν ή τον άλλο τρόπο με τη δουλειά
του. Είχε ριχτεί παθιασμένα στην καριέρα και οι δυο - τρεις φίλοι του από το
Πανεπιστήμιο είχαν χαθεί άδοξα στη λεωφόρο με τα meetings και τα deadlines. «Η
Εταιρεία είναι η οικογένεια και οι φίλοι μου», μονολόγησε και ρίχτηκε στο καταναλωτικό
πλήθος.
Είχε νυχτώσει όταν γύρισε αποκαμωμένος στο ξενοδοχείο. Τακτοποίησε τα πράγματα
στη βαλίτσα του και κάθισε να χαζέψει την τηλεόραση. Οι προηγούμενες μέρες τού
φαίνονταν πλέον απόμακρες και ανέβαλε την ενδοσκόπηση για την επιστροφή του στα
πάτρια. Ξάπλωσε εξαντλημένος και βυθίστηκε σ’ ένα μουντό όνειρο.
Η τελευταία μέρα του σεμιναρίου ξημέρωσε ηλιόλουστη και φωτεινή. Τακτοποιώντας
τις σημειώσεις του, αντιλήφθηκε ότι ο όγκος τους ήταν τεράστιος και θα είχε πολλή
δουλειά με τους συνεργάτες στην πατρίδα. Χαμογέλασε αυτάρεσκα και ξεκίνησε για να μη
φτάσει καθυστερημένος. Το κλίμα ήταν εορταστικό, τα συμπεράσματα της τελευταίας
ημέρας σημαντικά και οι ομιλητές στόχευαν στην εξύψωση του εταιρικού ηθικού των
στελεχών. Όταν ο Πρόεδρος απηύθυνε τον αποχαιρετιστήριο λόγο, ήταν πρόδηλος ο
39
Γιάννης Φαρσάρης

στόχος του να μεταφερθεί ο ενθουσιασμός στα παραρτήματα της Εταιρείας στην Ευρώπη.
Ο Τζόνι ένιωσε ένα ρίγος όταν, παραλαμβάνοντας το Πιστοποιητικό Συμμετοχής, ο
Πρόεδρος του έσφιξε το χέρι.
«Η Ελλάδα είναι μια μη κορεσμένη αγορά για τα προϊόντα μας. Βάλτε τα δυνατά σας όλοι εκεί
στον νότο για την περαιτέρω στρατηγική ανάπτυξη της Εταιρείας μας. Για να σε στείλουν εδώ στο
σεμινάριο, νεαρέ μου, σημαίνει πως οι ανώτεροί σου πιστεύουν πολύ σε σένα. Θα χαρώ να σε
ξανασυναντήσω σύντομα ως Διευθυντή Μάρκετινγκ σε μια Βαλκανική χώρα, όπου έχουμε σκοπό να
δραστηριοποιηθούμε με άξονα την Ελλάδα. Μην παραλείψεις να μεταφέρεις τους πιο εγκάρδιους
χαιρετισμούς στον αγαπητό μου Μερκούριο, τον Έλληνα Διευθυντή». Οι λέξεις έβγαιναν γεμάτες
πίστη από το στόμα του και τα μάτια του γυάλιζαν, καθώς απευθυνόταν στο νεαρό
στέλεχός της πολυεθνικής του.
«Σας υπόσχομαι ότι θα κάνω το καλύτερο δυνατό για να μην διαψεύσω τις προσδοκίες της
Εταιρείας μας, κύριε Πρόεδρε», απάντησε συγκινημένος ο Τζόνι.
«Θα τα καταφέρεις, αρκεί να είσαι πιστός στο όραμά μας», τον προέτρεψε ο Πρόεδρος μ’ ένα
πατρικό άγγιγμα στον ώμο. Ένιωσε με δέος μέσα του την αγάπη για την Εταιρεία να
ξεχειλίζει.
Είχε φτάσει η ώρα του αποχαιρετισμού με τους συναδέλφους της Ομάδας Εργασίας
του. Ένα υπόγειο βούρκωμα ανέβλυσε από τα αγκαλιάσματα και ο Τζόνι δεν παρέλειψε να
δώσει σε όλους το τηλέφωνό του, για να ξανασυναντηθούν στην περίπτωση που θα
έρχονταν στην Ελλάδα. Πάγωσε όμως απότομα, μόλις αντίκρισε το ερωτηματικό ύφος της
Λώρας. Την πλησίασε διστακτικά, της χάιδεψε τρυφερά το πηγούνι και τη φίλησε στο
μάγουλο.
«Είσαι εκπληκτική γυναίκα, Λώρα, είναι τυχεροί όσοι σ’ αγαπάνε», της ψιθύρισε μελωδικά και
την έσφιξε στην αγκαλιά του. Εκείνη μειδίασε και απομακρύνθηκε σιωπηλά. Ήταν ζόρικη
σκηνή για τον Τζόνι, που όμως συνέχισε τους ασπασμούς με τους υπόλοιπους συναδέλφους
και η στιγμή χάθηκε στη λήθη.
Κρατώντας με αυτοπεποίθηση το Πιστοποιητικό του σεμιναρίου, αισθανόταν να έχει
μόλις ολοκληρώσει ένα απ’ τα πιο σημαντικά βήματα στην καριέρα του. Ο συγχρωτισμός
του με συναδέλφους απ’ ολόκληρη την Ευρώπη ήταν ιδιαίτερα γόνιμος και η γνώση του
σεμιναρίου πολύτιμο εφόδιο. Απορροφημένος όπως ήταν, άργησε ν’ αντιληφθεί το κινητό
του που χτυπούσε. Είδε έναν άγνωστο τεράστιο αριθμό στην οθόνη και απάντησε
μηχανικά.
«Καλησπέρα Τζόνι, η Έρρικα είμαι!». Πάγωσε με το άκουσμα της ξεχασμένης γυναικείας
φωνής. «Δεν πιστεύω να έφυγες απ’ το Λονδίνο χωρίς να μας χαιρετήσεις!». Η χαρούμενη
διάθεσή της ήταν ευδιάκριτη.
«Αύριο το πρωί πετάω για Ελλάδα», αποκρίθηκε χωρίς να προλάβει να σκεφτεί εκείνος.
«Καθόμασταν εδώ με την Ιωάννα και είπαμε να σε καλέσουμε για φαγητό. Έχεις κανονίσει
κάτι;». Το άκουσμα του ονόματος της Ιωάννας τον πάγωσε ακόμα περισσότερο.
«Όχι, είμαι ελεύθερος απόψε», απάντησε δαγκώνοντας αμέσως τη γλώσσα του. Δεν ήξερε
αν ήταν έτοιμος να τη συναντήσει ξανά. Οι σκέψεις της προηγούμενης νύχτας την είχαν
απωθήσει στη λήθη, μιας κι είχε πιστέψει πως δεν θα την ξανάβλεπε ποτέ.
40
“JOHNNIE SOCIETY”

«Είμαστε στο καφέ που συναντηθήκαμε. Σε περιμένουμε». Ο Τζόνι έμεινε με το τηλέφωνο
στο ένα χέρι και το Πιστοποιητικό στο άλλο, να αμφιταλαντεύεται στη μέση του δρόμου.
Ένας αρνητισμός του γεννήθηκε κι αποφάσισε ακαριαία να μην πάει στο ραντεβού. Δεν
είχε κανένα νόημα για κείνον μια τέτοια συνάντηση. Ετοιμάστηκε να καλέσει πίσω την
Έρρικα και να αρνηθεί ευγενικά την πρόσκληση, επικαλούμενος κούραση. Αναζήτησε τον
αριθμό στις ληφθείσες κλήσεις και πάτησε το πράσινο κουμπί του κινητού. Πριν προλάβει
όμως να επιτευχθεί σύνδεση, πάτησε απότομα το κόκκινο κουμπί. Τόσο απότομα, που
παραξενεύτηκε κι ο ίδιος με την ενέργειά του. Ετοιμάστηκε να ξανακαλέσει, όταν
αισθάνθηκε ότι δεν είχε τη δύναμη να το κάνει. Η Μοίρα τον καλούσε για μια ακόμα φορά
σε δοκιμασία και δεν μπορούσε ν’ αντισταθεί στην πρόκληση. Ίσως είχε ακόμα μια
Αλήθεια να του πει. Έχωσε το τηλέφωνο και το πιστοποιητικό στις τσέπες του και
αναζήτησε ταξί. Η ώρα μέχρι να φτάσει στο γνώριμο καφέ κύλησε σιωπηλά.
«Μερικά μόνο δευτερόλεπτα γράφουν ιστορία μέσα στα άδεια χρόνια της ζωής μας»,
φιλοσόφησε ο Τζόνι και φόρεσε την καλύτερή του διάθεση κατευθυνόμενος προς το
επερχόμενο παράδοξο τελευταίο ραντεβού του. «Τελευταίο; Ποιος ξέρει;», μονολόγησε και
αφέθηκε με περιέργεια στη ροή των γεγονότων.
«Καλώς τον πατριώτη!», αναφώνησε η Έρρικα και σηκώθηκε να τον ασπαστεί. «Πίστευες
πως θα έφευγες χωρίς να μας κεράσεις, όπως είχες υποσχεθεί; Συζητούσαμε εδώ με την Ιωάννα
ποιο είναι το πιο ακριβό εστιατόριο του Λονδίνου για να μας πας. Στο δικό μου το πάρτυ πέρασες
υπέροχα, αν θυμάσαι, σειρά σου τώρα!». Οι λέξεις έβγαιναν με ρυθμό πολυβόλου,
συνοδευόμενες από κλείσιμο του ματιού και το πιο πονηρό της χαμόγελο.
«Σταμάτα Έρρικα, βάλε και λίγο γλώσσα μέσα!», την κατσάδιασε με νόημα η Ιωάννα κι ένα
ελαφρό κόκκινο μετάξι κάλυψε τα μάγουλά της. Απόρησε με τη συμπεριφορά των
κοριτσιών, μιας κι εκείνος ήταν διστακτικός και κουμπωμένος, ενώ εκείνες χαρούμενες και
χαλαρές. Τα κορίτσια βρίσκονταν όντως σε μεγάλα κέφια και γρήγορα τον παρέσυραν στον
δικό τους κόσμο. Αρχίζοντας να τις παρατηρεί πιο αντικειμενικά, έκρινε ότι η Έρρικα ήταν
πιο εκδηλωτική και εξωστρεφής, ενώ η Ιωάννα πιο συναισθηματική και λιγότερο ομιλητική.
Οδηγούμενοι σ’ ένα παρακείμενο ακριβό εστιατόριο για φαγητό, τα κορίτσια τον
έβαλαν στη μέση και τον έπιασαν αγκαζέ. Η φιλικότητά τους τον τύλιξε με ζεστασιά. Το
βλέμμα του, καθώς κοίταζε την Ιωάννα, κάτι έκρυβε. Εκείνη, ντροπαλή από τη φύση της,
το απέφευγε τις περισσότερες φορές. Το εστιατόριο ήταν μαγευτικό κι είχαν τη χαρά να
δοκιμάσουν περίεργες εξωτικές γεύσεις. Το ακριβό γαλλικό κρασί που διάλεξαν
αποδείχτηκε ιδιαίτερα εύστοχη επιλογή και γρήγορα παρήγγειλαν και δεύτερο μπουκάλι.
Το κλίμα είχε δέσει μεταξύ τους και όλες οι αναστολές του Τζόνι κρύφτηκαν κάτω απ’ το
τραπέζι. Οι κοπέλες με περισσή άνεση τον άγγιζαν, τον κανάκευαν και εκφράζονταν
ελεύθερα. Η Έρρικα, με προσεγμένο χιούμορ, δεν παρέλειπε διαρκώς να πετάει
υπονοούμενα περί της αχόρταγης Ιωάννας που της “έφαγε” τον Τζόνι μέσα από τα χέρια,
παρότι είχε γκόμενο. Ο Τζόνι ακούμπησε το χέρι της Ιωάννας πάνω στο τραπέζι και
άρχισε να της το χαϊδεύει. Εκείνη δεν τραβήχτηκε, αλλά τον κοίταξε θελκτικά με τα
τεράστια ζεστά της μάτια.
«Ωχ, θά’ χουμε περιπτύξεις πάλι απόψε», κραύγασε περιπαικτικά η Έρρικα και οι δυο
41
Γιάννης Φαρσάρης

συνδαιτυμόνες την κοίταξαν με απορία. «Κάντε δουλειά σας εσείς, εγώ θα απολαύσω το υπέροχο
ακριβό φαγητό που, ως πτωχή φοιτήτρια, σπάνια βρίσκω», αυτοσαρκάστηκε.
Οι δύο συνονόματοι συνέχιζαν να ανταλλάσσουν ματιές γεμάτες νόημα και ο Τζόνι είδε
όλες τις δυσάρεστες σκέψεις της προηγούμενης νύχτας να καίγονται ολόφωτες. Τη σπίθα
έδινε το κερί πάνω στο τραπέζι που αντανακλούσε στα μάτια της Ιωάννας. Σχεδόν όλο το
βράδυ συνέχισε να της κρατά πότε τρυφερά και πότε σφιχτά το χέρι. Αδυνατούσε να
συλλάβει για μία ακόμα φορά τον ενεστώτα του, καθώς χανόταν στη μαγεία της.
Όταν έφτασε το πέρας του δείπνου και οδηγήθηκαν στον δρόμο, εκείνος
εξακολουθούσε να την κρατά σφιχτά. Η Έρρικα ανέλαβε κυνικά να λύσει τον κόμπο που
γεννιόταν στον λαιμό του Τζόνι.
«Άντε πάλι, τυχερούλα, σε παλάτι θα κοιμηθείς απόψε! Τζόνι μου, να σε φιλήσω, να μου την
προσέχεις και καλή επιστροφή στην πατρίδα. Στο επανιδείν!». Του έδωσε ένα πεταχτό φιλί στο
στόμα και, πριν εκείνος προλάβει ν’ αντιδράσει, χώθηκε σ’ ένα ταξί κι εξαφανίστηκε.
Οι δυο τους έμειναν μόνοι στη μέση του δρόμου να κοιτούν αμήχανα τη φιγούρα της.
Τα γεγονότα είχαν καταφέρει, ξανά δυστυχώς, να τον ξεπεράσουν και οδήγησε μηχανικά
την Ιωάννα στο επόμενο ταξί. Η προδιαγεγραμμένη συνεύρεση μαζί της του γέννησε μια
γεύση απορίας στο στόμα, αλλά δεν κατάφερε να κάνει τίποτα άλλο απ’ το να ξεροκαταπιεί.
Στον δρόμο για το ξενοδοχείο, απλά σχολίασαν γελώντας την παρορμητική συμπεριφορά
της Έρρικας. Οι στιγμές για μια ακόμα φορά κυλούσαν αργά κι ένιωθε ανήμπορος ν’
αντιδράσει. Το μόνο που τον έκανε να αισθάνεται σιγουριά ήταν το γεγονός ότι δεν είχε
σταματήσει λεπτό να της κρατάει το χέρι.
Φτάνοντας στο ξενοδοχείο εκείνη έδειξε ιδιαίτερα έκπληκτη και θαμπωμένη από την
πολυτέλεια. Περιεργάστηκε με κάθε λεπτομέρεια τον χώρο και μακάρισε τον Τζόνι που
είχε τη χαρά να απολαμβάνει τέτοιο περιβάλλον.
«Ομολογουμένως, μας προσέχει η Εταιρεία μας», είπε με ολοφάνερη δόση ικανοποίησης
την ώρα που σέρβιρε δύο ποτά. Κάθισε αναπαυτικά στον καναπέ απέναντί της κι άρχισε να
μπαίνει σε τούνελ, χωρίς να γνωρίζει μετά από πόσα χιλιόμετρα θα έβγαινε.
«Μίλησέ μου για το πώς περνάς εδώ στο Λονδίνο, Ιωάννα», την προέτρεψε. Ήθελε να μάθει
τα πάντα γι’ αυτήν και ήξερε καλά τον τρόπο να διαχειρίζεται την κουβέντα.
«Δεν έχω παράπονο, καλά είναι, αλλά από τη μια έχω αρκετές υποχρεώσεις με τη σχολή κι απ’
την άλλη βαριέμαι», ξεκίνησε σιγά - σιγά να ξεδιπλώνει την καθημερινότητά της. Μιλούσε
αργά κι εκείνος ταξίδευε σιωπηλά με τις λέξεις που έβγαιναν σαγηνευτικά απ’ το στόμα της.
Συνήθισε να συμπληρώνει τις περιγραφές της με αρμονικές κινήσεις των χεριών,
μετατρέποντας την εικόνα της σε απολαυστικά θεατρική.
Η συζήτηση συνεχίστηκε γύρω από την προηγούμενη ζωή της πίσω στην Ελλάδα.
Προερχόταν από μια τυπική αστική οικογένεια, που και οι δυο γονείς της είχαν έρθει για
καλύτερη τύχη από την επαρχία στην πρωτεύουσα κι ήθελαν να δουν την κόρη τους
σπουδασμένη. Είχε κι έναν αδερφό μικρότερο που σπούδαζε λογιστής στην πατρίδα. Οι
εμπειρίες της δεν ξεπερνούσαν τις κλασικές μιας κοπέλας που μεγάλωσε στην Ελλάδα και η
μόνη της επαγγελματική δράση ήταν η εργασία της ως σερβιτόρα για ένα καλοκαίρι.
Εκείνο που του έκανε ιδιαίτερη εντύπωση ήταν ο τρόπος που χειριζόταν τον λόγο. Έδειχνε
κοπέλα μεστή και μετρημένη, με τάση να χρησιμοποιεί παραδείγματα από την Ιστορία
42
“JOHNNIE SOCIETY”

λόγω και των σπουδών της στο Ιστορικό - Αρχαιολογικό. Οι κόρες των ματιών της
έλαμψαν μόλις η συζήτηση περιστράφηκε γύρω από τη λογοτεχνία. Αποδείχτηκε ότι ήταν
η αγαπημένη της συνήθεια και παραδέχτηκε πως δεν μπορούσε να κοιμηθεί το βράδυ, πριν
αποτυπώσει μερικές σελίδες.
«Ποιος είναι ο αγαπημένος σου συγγραφέας, Ιωάννα;». Την ερώτηση αυτή την απηύθυνε ο
Τζόνι σχεδόν σε κάθε κοπέλα που γνώριζε και η απάντησή της έκρινε πολλά. Ήλπιζε να
μην ακούσει για μία ακόμα φορά το όνομα του Λέο Μπουσκάλια.
«Μου βάζεις δύσκολα, Τζόνι. Νομίζω όμως ότι θα μπορούσα να ξεχωρίσω τον Νίκο
Καζαντζάκη για τη γλαφυρότητα της γραφής του». Ήταν η πρώτη φορά που μια γυναίκα, απ’
όσες συναναστρεφόταν, έδειχνε την προτίμηση της στον επίσης δικό του αγαπημένο
οραματιστή. Γοητευμένος για τα καλά, έκρινε πως ήταν η ώρα να στρέψει τη συζήτηση σε
πιο κρίσιμες ατραπούς.
«Ποια είναι τα όνειρά σου για το μέλλον;». Ήξερε καλά τα μυστικά της ψυχανάλυσης και
ήθελε να αποκαλύψει την αυθεντική κρούστα της ψυχής της.
«Μακάρι να ήξερα», ήταν η απάντηση που του κάρφωσε ένα βέλος στην καρδιά. «Μου
αρέσουν τα ταξίδια, η τέχνη και τα παιδιά. Τι μπορεί να κάνει κάποιος συνδυάζοντας αυτά τα τρία;»,
ρώτησε χαμογελαστή.
«Μπορείς να αναλάβεις να συνοδεύσεις ένα νηπιαγωγείο σε όλα τα μουσεία του πλανήτη!»,
πρότεινε θριαμβευτικά ο Τζόνι και σηκώθηκε να καθίσει δίπλα της στον καναπέ. Την έβαλε
απαλά να ξαπλώσει στα γόνατά του και η κουβέντα συνεχίστηκε κάτω από άλλο πρίσμα.
Συνέχισαν να συζητούν για τις εμπειρίες τους στην Αθήνα, ενώ εκείνος της χάιδευε απαλά
τα μαλλιά.
«Πώς λένε την κοπέλα σου στην Αθήνα, Τζόνι;», ήταν η πρώτη προσωπική ερώτηση που
του απηύθυνε, κάνοντάς τον να παγώσει.
«Δεν έχω κοπέλα στην Αθήνα, Ιωάννα», της απάντησε συνοφρυωμένος.
«Πώς γίνεται αυτό; Προτιμάς να έχεις διαρκώς σχέσεις της μιας βραδιάς; Δεν είναι καλύτερα να
βρεις μια μόνιμη σχέση;», τον πυροβόλησε εξ επαφής. Άρχισε να αισθάνεται άβολα. Η βάση
που το τοποθετούσε δεν του άρεσε καθόλου.
«Δεν έχω βρει ακόμα την κοπέλα που θα με κρατήσει δίπλα της», είπε με παράπονο στη
φωνή. «Ή μάλλον την έχω βρει και την έχω στην αγκαλιά μου τώρα», συλλογίστηκε και
δαγκώθηκε.
«Εξαρτάται τι ζητάς από τον άλλο, αγόρι μου. Εγώ από τον Τζέρι, για παράδειγμα, ζητάω μόνο
συντροφιά και σεξ, δεν το ψάχνω παραπάνω», είπε ανάλαφρα σηκώνοντας τους ώμους της.
«Χμμ, μήπως αξίζει όμως να το ψάξεις παραπάνω, για να βρεις αυτό που πραγματικά θα σου
ταιριάζει;», είπε επιχειρώντας με δυσκολία να συγκρατήσει τον πόθο του για εκείνη.
«Μάλλον έχεις δίκιο, αλλά νιώθω μικρή ακόμα για δεσμεύσεις. Άμα μεγαλώσω, ίσως το δω κι
εγώ διαφορετικά», του πέταξε σχεδόν αδιάφορα ανάβοντας τσιγάρο.
Έμεινε να την κοιτάζει αμίλητος. Ήταν η πρώτη φορά που είχε στην αγκαλιά του μια
τέτοια γυναίκα και αδυνατούσε να τη χειριστεί. Η συμπεριφορά της ήταν ένα κράμα
αθωότητας και ξενοιασιάς, που εξέπεμπε τεράστια δύναμη πάνω του. Σχημάτισε με τον
δείκτη του το περίγραμμα του προσώπου της. Εκείνη του χαμογέλασε και έβαλε το
δάχτυλό της στο στόμα του. Ήταν η πρώτη φορά στην προσωπική του διαδρομή που είχε
43
Γιάννης Φαρσάρης

γοητευτεί από μια γυναίκα περισσότερο απ’ όσο είχε γοητευτεί εκείνη απ’ αυτόν. Η σκέψη
τον ενόχλησε αφόρητα και ένωσε τα χείλη του με τα δικά της, να την ξορκίσει.
«Αχ και νά ’ξερες πόσο σε θέλω», της ψιθύρισε αχνά στη σκιά της φιλάρεσκης αύρας της.
Έσβησε το τσιγάρο της, ανακάθισε στον καναπέ και τύλιξε τα χέρια της γύρω από τον
λαιμό του. Τα μεγάλα σχιστά μάτια της τον κοίταξαν ορθάνοιχτα. Το οπτικό του πεδίο
κατακλύστηκε από τη μορφή της. Το σύμπαν ολάκερο συμπυκνώθηκε σ’ ένα άσπρο
σύννεφο που ήρθε και στάθηκε πάνω απ’ το κεφάλι του.
«Θέλω να σε κάνω δικιά μου, μόνο δικιά μου», την έλουσε. Συνέχισε να τον κοιτά, χωρίς να
διακρίνεται καμιά της αντίδραση. Παρατηρούσε μονάχα κάθε σπασμό του προσώπου του.
«Για πάντα», συμπλήρωσε τη φράση του ακούσια. Ακούγοντας την ίδια του τη φωνή να
ξεστομίζει λέξεις που ποτέ ξανά δεν είχε τολμήσει, ένιωσε δέος. Εκείνη συνέχισε να τον
κοιτά επίμονα, από απόσταση ελάχιστων εκατοστών, με τα χέρια πάντα τυλιγμένα στον
λαιμό του. Έβγαλε την άκρη της γλώσσας της και ακολούθησε το περίγραμμα των χειλιών
του. Το υγρό άγγιγμά της τον αναστάτωσε. Για πρώτη φορά η ψυχή του φλεγόταν πιότερο
απ’ το κορμί του. Την έσφιξε με δύναμη στην αγκαλιά του και άρχισε να τη φιλάει θέλοντας
να της μεταδώσει τη φλόγα του. Έπιασε απαλά το χέρι της και το ακούμπησε πάνω στην
καρδιά του, να της δείξει πόσο έντονα χτυπούσε για κείνη. Τα μάτια της συνέχισαν να τον
κοιτούν ορθάνοιχτα. Θα έδινε ολόκληρο το βασίλειό του για να μπορέσει να διαβάσει τη
σκέψη της. Συνέχισαν να φιλιούνται και το μόνο που ακουγόταν στον χώρο ήταν οι ανάσες
τους.
Ξετύλιξε απαλά τα χέρια της από τον λαιμό του, σηκώθηκε κι άρχισε να ξεκουμπώνει
το πουκάμισό της, χωρίς το βλέμμα της να ξεκολλήσει απ’ το δικό του. Έμεινε να χαζεύει
τη βελούδινη σάρκα της που απογυμνωνόταν μπροστά του. Οι γραμμές του κορμιού της
στο μαύρο φόντο του δωματίου σχημάτιζαν μπροστά του έναν εκπληκτικό ζωγραφικό
πίνακα. Άγγιξε με θάμβος το κορμί της και μια υγρή, καυτή λάβα τον ζεμάτισε. Είδε το
άσπρο σύννεφο που τον περιέβαλλε να κινείται σ’ ένα ταξίδι μακρινό. Βυθίστηκε στην αύρα
της κι άρχισε να ταξιδεύει σ’ έναν κόσμο πρωτόγνωρο. Ένα μίγμα συναισθημάτων, ήχων
και εικόνων τον κυρίευσε. Το σώμα του άρχισε να εξαϋλώνεται και να μετουσιώνεται στα
αρχέγονα στοιχεία της φύσης. Το πνεύμα του ξεκίνησε το ταξίδι στον ωκεανό του
υποσυνείδητου. Συνάντησε οικείες εικόνες του παρελθόντος του, που είχαν χαθεί στη λήθη.
Ένιωσε την αθωότητα των παιδικών του χρόνων να ξυπνά και να τον διεγείρει. Αντίκρισε
και εικόνες μαγικές που δεν είχε ξαναδεί. Άρχισε να ταξιδεύει μπρος - πίσω στον χρόνο,
κάνοντας στάσεις σε στιγμές πότε αγαπημένες και πότε άγνωστες. Το απεσταγμένο χθες
γινόταν ένα με το μέλλον. Το παρόν χανόταν αιωρούμενο στη σχισμή που τον είχε
ρουφήξει.
Είδε τη ζεστή όψη της μητέρας του να προφέρει γλυκά τ’ όνομά του. Είδε τον εαυτό
του παιδί να λαχταρά μπροστά σε μια βιτρίνα ένα παιχνίδι, κοιτώντας ικετευτικά τον
πατέρα του. Είδε τη δασκάλα του να τον επαινεί για την έκθεσή του μπροστά σε όλα τα
παιδάκια της τάξης. Είδε τη γιαγιά του να χτίζει με τα παραμύθια της παλάτια και να τον
τοποθετεί στον θρόνο του βασιλιά. Είδε ένα άσπρο άλογο να χάνεται μαζί του σ’ έναν
απότομο γκρεμό. Είδε τον εαυτό του, ντυμένο ιππότη, να χαμογελά ατρόμητος μπροστά
σ’ έναν κεραυνό. Είδε ένα άσπρο περιστέρι να κάθεται στον ώμο του. Είδε την Ιωάννα του
44
“JOHNNIE SOCIETY”

ντυμένη νυφούλα να ανεβαίνει τα σκαλιά ενός ναού να τον συναντήσει. Κατόπιν την είδε να
τον κοιτάζει με λαχτάρα, προσφέροντας τη θηλή της στο παιδί τους. Είδε τον γιο του,
παλικάρι ολόκληρο, να του φιλάει το γέρικο χέρι του. Είδε τον εαυτό του με άσπρα μαλλιά
να παίζει μια παρτίδα σκάκι με τον διάβολο και να τον κερδίζει. Είδε το χέρι του Θεού να
γράφει με πένα από άσπρο φτερό τ’ όνομά του μαζί με το δικό της και το πιο πλήρες
συναίσθημα αγάπης να ξεχειλίζει κάθε του κύτταρο. Είδε την Ιωάννα, τη δικιά του Ιωάννα,
να τον κοιτάζει γεμάτη λαγνεία, επιθυμία, αφοσίωση, ζεστασιά και αγάπη. Άκουσε την
κραυγή της να ουρλιάζει απεγνωσμένα από ηδονή, μοχθώντας να βγάλει από μέσα της την
πνοή της να του τη χαρίσει. Είδε την καρδιά του με μορφή πορφυρού αγγέλου να
υποκλίνεται μπροστά στη δική της. Είδε τις ψυχές τους να στροβιλίζονται αγκαλιασμένες σ’
έναν εκστατικό χορό. Όταν σταμάτησε ο χρόνος, η Αλήθεια είχε αποκαλυφθεί κι οι δύο
ψυχές είχαν γίνει μία.
Κοίταξε ζαλισμένος το πρόσωπο της Ιωάννας του. Τα βλέφαρά της ήταν κλειστά, το
στόμα της ανάσαινε μισάνοιχτο, τα μαλλιά της ήταν ανακατωμένα και κολλημένα με στάλες
ιδρώτα. Ο κάματος της ηδονής έλουζε το κορμί της που έτρεμε ακόμα, μη μπορώντας ν’
αντέξει την ολοκλήρωση. Μετά από μερικές στιγμές, σηκώθηκε απαλά από πάνω του, τον
φίλησε υγρά και οδήγησε τα ασταθή βήματά της στο μπάνιο. Ο ήχος της βρύσης τον
επανέφερε. Τεντώθηκε, φόρεσε κάτι ελαφρύ και θρονιάστηκε στον καναπέ ποτίζοντας το
κορμί του με αλκοόλη και νικοτίνη, ενώ την περίμενε να επιστρέψει.
«Πείνασα λίγο...», ήταν οι πρώτες της λέξεις που ακούστηκαν στο δωμάτιο έπειτα από
ώρα. Άρχισε να μασουλάει μερικά κράκερς που βρέθηκαν διαθέσιμα. Εκείνος ένιωσε
επικίνδυνα αμήχανος και κοίταξε το ρολόι του με ανησυχία. Διαπίστωσε με ρίγος πως σε
τρεις ώρες το αργότερο έπρεπε να βρίσκεται στο αεροδρόμιο. Δεν ήθελε να τελειώσει με
τίποτα εκείνη η νύχτα.
«Ξέρεις τι σκεφτόμουν σήμερα; Θα μου άρεσε να μείνω και να δουλέψω στο Λονδίνο», της
πέταξε δήθεν αδιάφορα, θέλοντας να ανιχνεύσει τις διαθέσεις της.
«Μπα, δεν αντέχεται η συννεφούπολη», αποκρίθηκε αδιάφορα εκείνη. Η απάντησή της τον
έκανε να περάσει απευθείας στο προκείμενο.
«Δεν θα έμενα για την πόλη, Ιωάννα, για σένα θα έμενα». Κάθε του λέξη έσταζε βαριά.
«Τι εννοείς;», ρώτησε απορημένα εκείνη, σμίγοντας τα φρύδια της. Ο Τζόνι είδε τη
μεταξύ τους απόσταση να σκεπάζεται από ένα χαοτικό κενό. Οι λέξεις έμοιαζαν ανήμπορες
να τον βοηθήσουν να εκφραστεί.
«Πρώτη φορά αισθάνομαι έτσι για μια γυναίκα, Ιωάννα. Θα ήθελα πολύ να σε βλέπω
καθημερινά», ψέλλισε αγωνιώντας για την έκφραση του προσώπου της.
«Τι ακριβώς εννοείς;», ρώτησε ακόμα μια φορά εκείνη προσπαθώντας να συλλάβει το
νόημά του.
«Πώς να στο πω, θά’ θελα να είμαστε μαζί, σαν ζευγάρι», απάντησε, χωρίς να του αρέσουν
καθόλου οι λέξεις που επέλεγε να χρησιμοποιήσει.
«Ζευγάρι; Όπως ο μπαμπάς μου και η μαμά μου;». Μια ελαφρά ειρωνεία σκέπασε τις
τελευταίες της λέξεις. Τα δευτερόλεπτα άρχισαν να τον πλακώνουν. Σηκώθηκε, κάθισε
δίπλα της και την αγκάλιασε.
45
Γιάννης Φαρσάρης

«Μην παρεξηγείς τα λεγόμενά μου. Απλά νιώθω, πώς να το πω, νιώθω ερωτευμένος μαζί σου»,
εξομολογήθηκε με δυσκολία. Εκείνη μειδίασε απαλά, τον μάλωσε γλυκά και τον
αγκάλιασε. Πριν προλάβει να μιλήσει, του έκλεισε το στόμα μ’ ένα φιλί.
Συνέχισαν να θωπεύονται στον καναπέ για ώρα. Η επαφή μαζί της τον γέμιζε με
πρωτόγνωρη ζεστασιά. Θα ήθελε να έχει την πολυτέλεια να την αγκαλιάζει συνέχεια. Το
κλίμα έγινε εύθυμο ξαφνικά και άρχισαν να κυλιούνται στο πάτωμα ανταλλάσσοντας
φιλοφρονήσεις, πειράγματα και φιλιά. Αν κάποιος άνοιγε την πόρτα και τους έβλεπε, θα
έβαζε στοίχημα πως βίωναν τον απόλυτο έρωτα. Η παιχνιδιάρικη αγκαλιά τους
συνεχίστηκε για ώρα. Το πρωινό πλησίαζε επικίνδυνα, όταν κατάφεραν με δυσκολία να
σηκωθούν από το πάτωμα. Είχε στη διάθεσή του λιγότερο από μία ώρα. Ο Τζόνι
παρήγγειλε τηλεφωνικά καφέ κι άρχισε ανόρεκτα να ετοιμάζει τα πράγματά του, ενόσω
εκείνη μπήκε στο μπάνιο για ένα γρήγορο ντους. Η αντίστροφη μέτρηση τον απομάκρυνε
βασανιστικά από το όνειρο.
Ρουφώντας τον καφέ του μερικά λεπτά αργότερα, ο Τζόνι αντιλήφθηκε πως δεν ήταν
πια μόνοι. Η Θλίψη είχε καθίσει δίπλα του κι έπινε απ’ το φλιτζάνι του. Η παρουσία της
τον έκανε να αισθάνεται άβολα και δυσκολευόταν να μιλήσει. Όταν το σημείο μηδέν
έφτασε, η Ιωάννα σηκώθηκε να φορέσει το παλτό της κι η Θλίψη στρογγυλοκάθισε
αναπαυτικότερα στον καναπέ, για ν’ απολαύσει τη σκηνή.
«Κάπου εδώ πρέπει να πούμε αντίο», του ψιθύρισε κοιτάζοντάς τον κατάματα. Ο Τζόνι
ξεροκατάπιε με δυσκολία.
«Θέλω να σε ξαναδώ, Ιωάννα. Μπορώ να έρθω το επόμενο Σαββατοκύριακο ξανά Λονδίνο, αν
θες», πρότεινε κι οι λέξεις του έκρυβαν απόγνωση. Η Ιωάννα πήρε μια ήρεμη έκφραση.
«Άκου με λίγο, Τζόνι αγόρι μου. Τα πράγματα είναι απλά, μην μπερδεύεσαι. Πέρασα όμορφα
μαζί σου, αλλά έχω τη ζωή μου εδώ στο Λονδίνο, όπως έχεις κι εσύ τη δικιά σου ζωή κάτω στην
Αθήνα. Δεν υπάρχει λόγος να κάνουμε τα πράγματα δύσκολα. Ας το αφήσουμε εδώ καλύτερα, μην
το χαλάσουμε». Του έσφιξε απαλά τον ώμο και τον κοίταξε με ύφος που ζητούσε
επιβεβαίωση. Εκείνος κατέβασε το κεφάλι. Η κάθε της λέξη ήταν μια βελονιά στα μηλίγγια
του. Είχε ξανακούσει αυτές τις λέξεις, απ’ τα δικά του χείλη όμως και ποτέ από χείλη
γυναίκας. Εκείνος ήταν πάντα αυτός που ζητούσε από τις ερωμένες του να ξεχάσουν το
αύριο μαζί του. Απέτυχε να αρθρώσει έστω και μια λέξη. Είδε την ειμαρμένη να τον
εκδικείται με το ίδιο νόμισμα. Της χάιδεψε απαλά το μάγουλο κι έγνεψε καταφατικά.
«Να μου είσαι καλά, Τζόνι και να προσέχεις! Και πού ξέρεις, μπορεί να ξανασυναντηθούμε στο
μέλλον», του ψιθύρισε και του πρόσφερε για τελευταία φορά το φιλί της. Το ίχνος σάλιου
που άφησε πάνω του ήταν το πιο πολύτιμο δώρο. Σηκώθηκε να φύγει, όμως κοιτάζοντας τα
υγρά μελαγχολικά του μάτια, κοντοστάθηκε. Έπιασε τρυφερά το χέρι του και το χάιδεψε.
Έβγαλε με αργές κινήσεις το σκαλιστό ασημένιο δαχτυλίδι που φορούσε και το πέρασε
απαλά στο δεξί του μεσοδάχτυλο.
«Για να με θυμάσαι», του ψέλλισε χαμηλόφωνα κι έκανε ένα μικρό αποφασιστικό βήμα
προς την έξοδο. Ένιωσε την ψυχή του να ριγεί στο άκουσμα των τελευταίων της λέξεων κι
αποτύπωσε το αποχαιρετιστήριο χαμόγελό της. Παρακολούθησε αμήχανα την οπτασία της
ν’ απομακρύνεται, μέχρι που χάθηκε πίσω απ’ τον γδούπο της ξύλινης πόρτας. Ανακάθισε
46
“JOHNNIE SOCIETY”

με βαριά καρδιά στον καναπέ, πίνοντας μια κρύα γουλιά απ’ τον καφέ του. Δέχτηκε το
τσιγάρο που του πρόσφερε η Θλίψη και το κάπνισε με το βλέμμα θολό και ακίνητο,
προσηλωμένο στο σφυρήλατο δαχτυλίδι. Φαντάστηκε την επόμενη μέρα του χωρίς Εκείνη
και τα πάντα μαύρισαν γύρω του. Η οπτασία τού χάιδεψε τα μαλλιά και τον φίλησε απαλά
στο μέτωπο. Έπειτα σηκώθηκε αργά κι αφού κράτησε τη βαλίτσα του με το ένα χέρι, του
πρόσφερε το μπράτσο της για να τον συνοδεύσει. Μαζί πήραν μελαγχολικά τον δρόμο της
επιστροφής…
47
Γιάννης Φαρσάρης

.:: II ::.
ΗΧΟΣ ΤΗΣ ΠΡΟΣΓΕΙΩΣΗΣ ΤΟΝ ΞΥΠΝΗΣΕ ΑΠΟΤΟΜΑ. Προσπαθώντας να
συνειδητοποιήσει πού βρίσκεται, είδε πρόσωπα ανακουφισμένα απ’ την τρίωρη
πτήση κι ένιωσε τον αττικό ήλιο να μπαίνει ευεργετικά απ’ το παράθυρο.
Ανασηκώθηκε ελαφρά απ’ τη θέση του αναμένοντας το αεροπλάνο να σταθεροποιηθεί.
Ξενυχτισμένος και ταλαιπωρημένος όπως ήταν, είχε απόλυτη ανάγκη από έναν καφέ.
Υπέμεινε καρτερικά τη διαδικασία αποβίβασης και την αναμονή των αποσκευών και
κατευθύνθηκε αμέσως στην πρώτη πηγή καφεΐνης που συνάντησε. Με την πρώτη γουλιά
δοκίμασε να τακτοποιήσει τις σκέψεις του. Ήταν πεσμένος, είχε ανάγκη από ύπνο, αλλά
είχε ακόμα μεγαλύτερη ανάγκη να βρεθεί σε οικείο περιβάλλον. Αποφάσισε, παρότι είχε
πάρει άδεια και την τρέχουσα μέρα, να επισκεφτεί την Εταιρεία του. Του είχαν λείψει οι
στιγμές στο γραφείο και αδημονούσε να μοιραστεί εμπειρίες με τους αγαπημένους του
συνεργάτες.
Ο
Κατευθύνθηκε με ταξί προς το σπίτι του και παράτησε τη βαλίτσα του πρόχειρα στη
μέση του καθιστικού. Έλειπε μόλις μια βδομάδα κι όμως ένιωθε σαν να λείπει καιρό.
Χάιδεψε με το βλέμμα τον αγαπημένο του χώρο που μύριζε κλεισούρα. Άνοιξε διάπλατα
τα παράθυρα να τρυπώσει ήλιος και φρέσκος αέρας, έβαλε δυνατά τη μουσική και μπήκε
για ένα γρήγορο αναζωογονητικό ντους. Αισθανόμενος το νερό να κυλάει πάνω του,
φαντάστηκε τον εαυτό του σαν φίδι που αλλάζει επιδερμίδα κι έτριψε καλά το κορμί του να
φύγει η λεπτή κρούστα των ημερών του Λονδίνου. Ήταν φορτωμένος από σκόρπιες λέξεις
κι ανάκατες εικόνες, τόσο νωπές ακόμα, που τις άφησε προσωρινά στην άκρη για να τις
επεξεργαστεί ο χρόνος.
Το μόνο βέβαιο μέσα του ήταν πως είχε ξημερώσει μια τελείως διαφορετική μέρα.
Ένιωθε αναβαπτισμένος στις παράδοξες εμπειρίες που ήταν κρυμμένες στις μέρες του
ταξιδιού του. Χαμογέλασε αμήχανα κι άρχισε να σκουπίζεται. Έβαλε δυνατότερα τη
μουσική κι άρχισε να ντύνεται νωχελικά. Άνοιξε την τεράστια βαλίτσα, άπλωσε τα
πράγματά του στο πάτωμα κι άρχισε να ξεχωρίζει και να ομαδοποιεί τα δώρα των
συνεργατών του. Κόλλησε μεθοδικά ταμπελάκια με τα ονόματά τους πάνω στις σακούλες κι
άρχισε να τα μεταφέρει στο αυτοκίνητό του. Στο δρόμο συνάντησε κίνηση και τηλεφώνησε
ανυπόμονα στον κολλητό του, τον Διονύση.
«Επέστρεψες Ελλάδα;», τον άκουσε να ψελλίζει περισσότερο αγχωμένος απ’ ό,τι
συνήθως.
48
“JOHNNIE SOCIETY”

«Έρχομαι τώρα από κει να σας δω και να σας δώσω τα δώρα που σας κρατάω. Μου λείψατε, ρε
παλιόπαιδα», απάντησε νοσταλγικά εκείνος.
«Ποια δώρα, ρε Τζόνι, εδώ κολυμπάμε στην πίσσα της κολάσεως! Έκανες την πατάτα του αιώνα
με το προϊόν μας και το αφεντικό μάς τρέχει τώρα όλους σαν παλαβούς. Έλα να στα πω από κοντά
κι ετοιμάσου να τ’ ακούσεις άσχημα. Σ’ αφήνω τώρα, έχω γραμμή». Η φωνή του ακουγόταν
αλλοιωμένη και νευρική. Έμεινε παγωμένος με το ακουστικό στ’ αυτί και το διαπεραστικό
βουητό τον εκνεύρισε.
«Έκανα εγώ πατάτα με το προϊόν μας;», αναρωτήθηκε απορημένα σμίγοντας τα φρύδια.
Κούνησε πέρα - δώθε το κεφάλι του δυνατά. Σιγά - σιγά το μυαλό του άρχισε να
επανακάμπτει και να αναδύονται τα γεγονότα πριν το ταξίδι του στο σεμινάριο.
Είχε πάρει πρόσφατα προαγωγή σε Brand Manager και είχε χρεωθεί προσωπικά την
ευθύνη μιας οδοντόκρεμας, ενός από τα πλέον στρατηγικά προϊόντα της Εταιρείας. Ο
ανταγωνισμός ήταν εξαιρετικά δύσκολος, έβραζε διαρκώς στο καυτό καζάνι του επιθετικού
μάρκετινγκ και η καθημερινή παρακολούθηση των γραφημάτων μεριδίου αγοράς ήταν το
μόνιμό του άγχος. Δυο βδομάδες πριν φύγει για Λονδίνο, η βασική ανταγωνίστρια
Εταιρεία είχε προχωρήσει σε μια ξαφνική προωθητική ενέργεια. Είχε διενεργήσει δωρεάν
διανομή δειγμάτων μέσα από το μεγαλύτερο νεανικό περιοδικό της χώρας, με απόρροια
να ανατραπεί η ισορροπία των πωλήσεων εις βάρος της δικιάς του οδοντόκρεμας. Τα
νούμερά τους είχαν αρχίσει να πέφτουν δραματικά μέρα με τη μέρα κι έπρεπε να
αντιδράσουν άμεσα για να συγκρατήσουν την πτώση.
Του ζητήθηκε επειγόντως πρόταση επανάκαμψης από τον κύριο Συμεών, τον
Προϊστάμενό του. Μελέτησε με προσοχή την περίπτωση, επιδιώκοντας να διαγνώσει τις
παραμέτρους της επιτυχημένης ενέργειας του ανταγωνιστή και να βρει τη βέλτιστη λύση να
προτείνει ως απάντηση. Ξενύχτησε μερικά βράδια στο γραφείο, εντρύφησε προσεκτικά σ’
όλα τα στοιχεία, σύγκρινε τις γραφικές παραστάσεις των πωλήσεων με αντίστοιχες ενέργειες
του παρελθόντος και κατέληξε στην πρότασή του. Οι έρευνες έδειχναν ότι η ανταγωνιστική
οδοντόκρεμα λόγω μοντέρνας συσκευασίας, γεύσης και επικοινωνίας, είχε μεγαλύτερη
διείσδυση στο νεανικό κοινό. Η δικιά του οδοντόκρεμα λόγω πρότερης τοποθέτησης στην
αγορά, παραδοσιακότερης επικοινωνίας, αλλά και χαμηλότερης τιμής είχε καλύτερο
πλασάρισμα στις μεσοανώτερες ηλικίες και στα κατώτερα κοινωνικά στρώματα. Έκρινε
σκόπιμο να προτείνει ανταγωνιστικές ενέργειες, στοχευμένες στο μεγαλύτερης ηλικίας
κοινό κι όχι στους νέους που είχε ήδη προσεγγίσει με την ενέργειά του ο ανταγωνισμός. Η
αύξηση του μεριδίου αγοράς στις μεγαλύτερες ηλικίες πίστευε πως θα εξισορροπούσε στο
σύνολο πωλήσεων τις απώλειες στο μικρότερο ηλικιακά κοινό.
Ετοίμασε την πρότασή του με μια δέσμη ενεργειών, οι οποίες θ’ απευθύνονταν στην
τάση οικονομίας των γυναικών που ψωνίζουν από τα σούπερ μάρκετ. Έκρινε ότι βγάζοντας
μια προσφορά εξάδας σε προνομιακή τιμή, θα εξανάγκαζε τις νοικοκυρές να
εκμεταλλευτούν την ευκαιρία, απλώνοντας το χέρι στο ράφι και αγοράζοντας την
οικονομική συσκευασία. Με τον τρόπο αυτόν είχε σκοπό να επιταχύνει στο πολλαπλάσιο
την αγορά του προϊόντος του και να προεισπράξει το όφελος, εξισορροπώντας δυναμικά τη
μείωση των πωλήσεών τους. Πρότεινε δε, η ενέργεια να μη διαφημιστεί καθόλου από τα
49
Γιάννης Φαρσάρης

μέσα ενημέρωσης, αλλά να προωθηθεί με κοπέλες στα ράφια των σούπερ μάρκετ, ούτως
ώστε να μην επιβαρύνει επιπρόσθετα με κόστος διαφήμισης το κόστος προσφοράς δωρεάν
προϊόντος στην εξάδα.
Με μια πλήρως αιτιολογημένη και δομημένη πρόταση και με όλα τα απαραίτητα
οικονομικά στοιχεία και προβλέψεις, ζήτησε επείγουσα συνάντηση με τον Προϊστάμενό
του, με σκοπό να εξετάσουν την αντίδρασή τους έναντι του ανταγωνισμού. Οι εντάσεις
αδρεναλίνης που γεννούσε ο εμπορικός πόλεμος των εταιρειών τον γέμιζαν με ενέργεια,
άλλωστε και παλιότερα είχε καταφέρει να χειριστεί με επιτυχία τα προϊόντα που του είχαν
ανατεθεί. Η διαχείριση της στρατηγικής οδοντόκρεμας ήταν μεγάλο στοίχημα και ήθελε να
αποδειχτεί αντάξιος των προσδοκιών της Εταιρείας του σ’ ένα εξαιρετικά κρίσιμο εμπορικά
προϊόν.
Η πολύωρη συνάντηση με τον κύριο Συμεών αποδείχτηκε άκρως αποθαρρυντική.
Απέρριψε ασυζητητί όλο του το πλάνο, επιμένοντας πως η περαιτέρω διείσδυση στο
μεγάλο ηλικιακά αγοραστικό κοινό θα ήταν ανεπιτυχής, με δεδομένο το ήδη υψηλό
πλασάρισμα. Διέκρινε ότι έπρεπε να αντεπιτεθούν στο νεανικό κοινό προκειμένου να μη
χάσουν την καταναλωτική επαφή και να συγκρατήσουν τις απώλειες. Είχε ήδη αποφασίσει
να στηρίξει την αντεπίθεση με διαφημιστική χορηγία νεανικών μουσικών εκπομπών της
τηλεόρασης με υψηλότατη θέαση. Η προσέγγιση του θέματος βρήκε εκ διαμέτρου
αντίθετο τον Τζόνι, που αντέτεινε ότι η χορηγία θα είχε υπερβολικό κόστος με αμφίβολα
αποτελέσματα, καθώς το προϊόν τους δεν είχε νεανικό προφίλ.
Ο Προϊστάμενος, με την υπεροψία της πολύχρονης εμπειρίας του, επέμεινε ότι έπρεπε
να αντισταθμίσουν το χαμένο έδαφος στο κοινό που νικούσε κατά κράτος ο ανταγωνισμός
και τον διέταξε σχεδόν στρατιωτικά να ετοιμάσει άμεσα το πλάνο υλοποίησης των
ενεργειών, για να προωθηθεί στη διαφημιστική εταιρεία. Ο νεαρός Τζόνι συνέχισε να
εκφράζει τις αντιρρήσεις του με το πάθος που τον διέκρινε για τη δουλειά του και η
συζήτηση κατέληξε σε καυγά. Η ισοπεδωτική ατάκα του Προϊσταμένου “Είσαι μικρός
ακόμα, αγόρι μου, για να ξέρεις”, τον οδήγησε με τσακισμένα νεύρα σ’ έναν σχεδιασμό, στον
οποίο διαφωνούσε κάθετα. Μερικές μέρες πριν φύγει για Λονδίνο, ολοκλήρωσε μεθοδικά
το πλάνο ενεργειών και ανέθεσε στον Διονύση, το δεξί του χέρι, να χειριστεί τις
διαδικαστικές λεπτομέρειες όσο θα έλειπε.
Απορροφημένος στις σκέψεις του, άκουσε την καρδιά του να χτυπάει ακανόνιστα,
καθώς βόλευε το αυτοκίνητό του στο πάρκινγκ της Εταιρείας. Φορτώθηκε με δυσκολία τις
σακούλες των δώρων, καλημέρισε ένθερμα τον φύλακα και την κοπέλα της υποδοχής και
πήρε το ασανσέρ για τον όροφό του. Μπαίνοντας στον ενιαίο χώρο με τα γραφεία των
συνεργατών του, ένιωσε την αύρα του εργασιακού του περιβάλλοντος να τον περικλείει.
Τους είδε όλους προσηλωμένους μπροστά στις οθόνες και χάρηκε βλέποντας τα οικεία
πρόσωπά τους.
«Τι κάνουν οι βασιλιάδες του μάρκετινγκ;», κραύγασε δυνατά θέλοντας να ξυπνήσει τα
ένστικτα της ομάδας του. Διέγνωσε μια ύποπτη σιωπή στην ατμόσφαιρα. Άφησε με
εσκεμμένο θόρυβο τα δώρα πάνω στο γραφείο του και ξεκίνησε με ανοιχτή αγκαλιά να
τους χαιρετίσει. Όλα τα κεφάλια σηκώθηκαν με δυσκολία. Του έκανε εντύπωση που
50
“JOHNNIE SOCIETY”

κανένας δεν έτρεξε να τον αγκαλιάσει. Έμεινε μετέωρος σαν πελαργός στη μέση της
αίθουσας, με τα χέρια ανοιχτά ν’ αγκαλιάζουν το κενό.
«Γιατί δεν πετάει η ομάδα σήμερα;», απόρησε δυνατά. «Δεν χαίρεστε που βλέπετε τον
πρίγκιπά σας;». Τα βλέμματα όλων συνέχισαν να τον κοιτούν παγωμένα. «Ρε Δύο, γιατί μου
μίλησες τόσο αγχωμένα στο τηλέφωνο, τι συμβαίνει;». Συνήθιζε ν’ αποκαλεί τον κολλητό του
Διονύση με το παρατσούκλι “Δύο”, κάνοντας συνδυαστικό λογοπαίγνιο με την πρώτη
συλλαβή του ονόματός του, καθώς ήταν και το νούμερο δύο στην ομάδα του. Ο Διονύσης
απέφυγε να τον κοιτάξει στα μάτια.
«Τζόνι, έχουμε μεγάλο πρόβλημα με τον οδοντόκρεμα», ακούστηκε μια ξεψυχισμένη φωνή
από το βάθος της αίθουσας. Ήταν η Τζένη, η πιτσιρίκα με τις αμέτρητες φακίδες, μια
καινούρια συνεργάτιδα με ελάχιστους μήνες στην Εταιρεία. Ήταν η τελευταία που περίμενε
ν’ ακούσει, μιας κι οι στενοί του συνεργάτες τον κοιτούσαν σιωπηλοί.
«Διονύση, εξήγησέ μου αμέσως γιατί είστε όλοι θλιμμένοι σαν τη Μεγάλη Παρασκευή», φώναξε
επιτακτικά έχοντας αρχίσει να χάνει κάθε ίχνος υπομονής του.
«Τζόνι, πάθαμε καταστροφή, οι πωλήσεις μας υποχώρησαν κατά είκοσι τοις εκατό επιπλέον την
περασμένη βδομάδα που έλειπες. Ο ανταγωνισμός έβγαλε απανωτή διαφήμιση στον αέρα με τον
Λούη και η δικιά μας μουσική χορηγία πήγε άπατη». Οι λέξεις με δυσκολία έβγαιναν από το
στεγνωμένο στόμα του.
Το αίμα τουΤζόνι πάγωσε. Ο Λούης ήταν το νέο αστέρι που μεσουρανούσε στο ποπ
μουσικό στερέωμα, βγαλμένος μέσα από μουσικό ριάλιτι κι όλη η νεολαία έκοβε τις φλέβες
της. Ήταν λογικό με τέτοια επιλογή να εκτιναχθούν οι πωλήσεις του ανταγωνισμού. Ο
κόσμος σκοτείνιασε γύρω του και χύθηκε σε μια καρέκλα πιάνοντας το κεφάλι του. Ο
πρωινός ενθουσιασμός του είχε εξατμιστεί σαν οινόπνευμα.
«Το έλεγα εγώ από την αρχή ότι έπρεπε να στοχεύσουμε στο μεγαλύτερο κοινό. Τι δουλειά
είχαμε εμείς στις μουσικές εκπομπές; Τώρα μας αποτελείωσαν», μονολόγησε πνιχτά. Κανένας
από τους συνεργάτες δεν κινήθηκε προς το μέρος του. Παρέμειναν όλοι βουβοί και
καρφωμένοι στα γραφεία τους.
«Γιατί δεν μ’ ενημερώσατε τουλάχιστον τόσες μέρες, μπας και προλάβουμε να σώσουμε κάτι; Ρε
Διονύση, αφού μιλάγαμε σχεδόν κάθε μέρα, γιατί δεν μου ανέφερες τίποτα; Κάθε φορά που σε
ρώταγα “τι νέα απ’ το μέτωπο των πωλήσεων;”, μου απάνταγες “όλα υπό έλεγχο, ανεβαίνουμε, μην
ανησυχείς”! Κι εσείς ρε μάγκες και μάγκισσες; Γιατί δεν μου ρίξατε ένα τηλέφωνο; Στην Αγγλία
πήγα, όχι στον άλλο κόσμο! Θυμάστε που συζητούσαμε, πριν φύγω, τη δικιά μου πρόταση με τις
εξάδες και συμφωνούσατε άπαντες ότι η στόχευση στο νεανικό κοινό δεν θα μας βγει;», βόγκηξε με
παράπονο. Κάτι δεν του άρεσε στην βουβή περισυλλογή τους. Ξαφνικά τα πρόσωπα όλων
γύρισαν προς την πόρτα σαν υπνωτισμένα κι ο τρόμος τα σκοτείνιασε.
«Τζόνι, ήρθες επιτέλους; Σε θέλω αμέσως στο γραφείο μου!», ακούστηκε μια αυστηρή
γνώριμη φωνή. Γυρνώντας το κεφάλι ο Τζόνι, διέκρινε την επιβλητική φιγούρα του κυρίου
Συμεών στην πόρτα. Είχε τα δυο του χέρια στη μέση και τον κοίταγε με υπερβολική
σκληρότητα πάνω απ’ τη σφιχτή παλιομοδίτικη γραβάτα. Του γύρισε την πλάτη και
κατευθύνθηκε προς το γραφείο του με μεγάλα νευρικά βήματα. Ο νεαρός σηκώθηκε
αμέσως, πήρε βαριά ανάσα κοιτώντας προς το ταβάνι και κατευθύνθηκε προς το γραφείο.
51
Γιάννης Φαρσάρης

Η μισάνοιχτη πόρτα φάνταζε σαν στόμα λέοντα, έτοιμο να τον κατασπαράξει. Άκουσε
πίσω του έναν φοβισμένο ψίθυρο από τους συνεργάτες του.
Λίγο πριν διαβεί την πόρτα, κοντοστάθηκε. Τρεμούλιαζε ολόκληρος απ’ τον θυμό της
αποτυχίας και το αίσθημα της δικαίωσης για τη δικιά του πρόταση. Είχε διαγνώσει την
αποτυχία των επιλογών του Προϊσταμένου και μάλιστα την είχε συζητήσει με τους στενούς
συνεργάτες του, οι οποίοι και είχαν συμφωνήσει ομόφωνα. Η σκληρή όμως ιεραρχία της
Εταιρείας τού επέβαλε να υλοποιήσει χωρίς περαιτέρω αντιρρήσεις το σχέδιο του
ανωτέρου του. Είχε αντιμετωπίσει ξανά δυσκολίες κι ήξερε ότι τον περίμενε μιζέρια,
γκρίνια και κατήφεια. Ήξερε πολύ καλά, επίσης, πως ο κύριος Συμεών ήταν ακριβοδίκαιος
και θα αναγνώριζε το λάθος του. Το είχε ξαναζήσει αυτό στο παρελθόν και ήταν έτοιμος να
αφιερώσει τις μέρες του, αλλά και τις νύχτες του, στην επανάκαμψη των πωλήσεων του
προϊόντος του. Σήκωσε αποφασιστικά το κεφάλι και δρασκέλισε την πόρτα.
«Κλείσε την πόρτα πίσω σου και κάθισε!», του γρύλισε θυμωμένα χτυπώντας το κομπολόι
του. Δεν περίμενε τέτοια άσχημη αντίδραση από έναν έμπειρο Προϊστάμενο που
διακρινόταν για την ψυχραιμία του στα ζόρικα. «Την έκανες την ταρζανιά σου πάλι, ε, Τζόνι;».
Τα λόγια του εκτόξευαν αφράτες φέτες τούρτας στο πρόσωπό του, με μια στρώση
ειρωνείας κάτω απ’ τη σαντιγί. «Αυτό που έκανες ονομάζεται “άρνηση εκτέλεσης εντολής
ανωτέρου” και είναι σοβαρότατο παράπτωμα. Κι εμείς σε στέλνουμε στα Λονδίνα για σεμινάρια»,
μούγκρισε κουνώντας υποτιμητικά το κεφάλι του. Η γραβάτα του κόντευε να τον πνίξει.
«Ποια ακριβώς εντολή σας αρνήθηκα να εκτελέσω, κύριε Συμεών;», ρώτησε ο νεαρός με
αποσβολωμένο ύφος.
«Πήγες κι έκανες του καραγκιόζη τις χορηγίες με την οδοντόκρεμά μας, ενώ είχες σαφείς
οδηγίες από μένα να προχωρήσεις με τις εξάδες στο μεγαλύτερο κοινό των σούπερ μάρκετ». Οι
λέξεις έβγαιναν κοφτερές σαν λεπίδες απ’ τα ρυτιδιασμένα χείλη του.
Ο Τζόνι γούρλωσε τα μάτια και σήκωσε απορημένα τα χέρια, πασχίζοντας να
επεξεργαστεί λογικά αυτό που μόλις είχε ακούσει. Δοκίμασε να ψελλίσει κάτι, αλλά έμεινε
με το στόμα ορθάνοιχτο. Ο Προϊστάμενος μειδίασε χαιρέκακα και συνέχισε.
«Το προϊόν μας έπεσε στα χειρότερα νούμερα της δεκαετίας. Όλη η Εταιρεία έμεινε εδώ χθες τη
νύχτα σε σύσκεψη με τη Διαφημιστική, προκειμένου να διαχειριστούμε την κρίση, εξαιτίας σου.
Προχθές με κάλεσε εσπευσμένα ο Γενικός Διευθυντής να μου ζητήσει εξηγήσεις. Έγινε πυρ και
μανία μαζί σου, μόλις του εξήγησα τι έκανες. Όπως καταλαβαίνεις, η θέση σου είναι πια επισφαλής
και οφείλεις στην Εταιρεία μια πιστευτή δικαιολογία για την άστοχη ενέργειά σου». Έκανε μια
παύση για λόγους εντυπωσιασμού και μια χοντρή στάλα ιδρώτα κύλησε στο μέτωπό του.
Ένα ηλεκτρικό τρυπάνι θα προκαλούσε λιγότερη ζημιά στον εγκέφαλο του Τζόνι.
«Μα εγώ δεν ήμουν αυτός που πρότεινε τις εξάδες; Εσείς επιμένατε με τις μουσικές χορηγίες»,
τραύλισε. Οι λέξεις έβγαιναν ραγισμένες από το στόμα του.
«Τι είναι αυτά που λες, βρε αλήτη; Τολμάς να λες τέτοια ψέματα στον Προϊστάμενό σου; Έτσι
νομίζεις πως θα καλύψεις τις μπαγαποντιές σου; Εξαφανίσου αμέσως από μπροστά μου!», βρόντηξε
κι άστραψε. Κάθιδρος όπως ήταν, έμοιαζε σαν να είχε βγει μόλις από το ποτάμι της
υπεροψίας. Το χτύπημα του χεριού του στο τραπέζι έκανε τον Τζόνι να τιναχτεί απ’ την
καρέκλα του. Η αλαζονεία και η απελπισία σήκωναν πανό φοιτητικής κατάληψης στα
52
“JOHNNIE SOCIETY”

πρόσωπά τους.
Αδυνατούσε ακόμα να συλλάβει τι ακριβώς συνέβαινε. Επιχείρησε να βάλει στο ίδιο
κανάλι σκέψεων αφενός τον σεβασμό που έτρεφε προς τον Προϊστάμενό του και αφετέρου
τα γεγονότα στη μνήμη του. Του ήταν αδύνατο να βγάλει λογικό συμπέρασμα. Τράβηξε με
δύναμη τα μαλλιά του, μοχθώντας να καταλάβει. Ούρλιαξε με τον συλλογισμό που του
γεννήθηκε: «Θα μου φορτώσουν την αποτυχία των πωλήσεων!». Άρχισε να καταποντίζεται σ’
ένα στενό απύθμενο πηγάδι.
Άνοιξε ορμητικά την πόρτα του γραφείου κι έτρεξε παραπατώντας στον διάδρομο. Οι
συνεργάτες του κοκκάλωσαν απότομα και τον κοίταξαν με φόβο, καθώς οι φλέβες στον
λαιμό του είχαν φουσκώσει επικίνδυνα. Κατευθύνθηκε προς το γραφείο του Διονύση και
τον άρπαξε βίαια απ’ το μπράτσο, τραβώντας τον με μανία προς το γραφείο του
Προϊσταμένου.
«Διονύση, πες εδώ μπροστά στον κύριο Συμεών ποιος πρότεινε το πρόγραμμα με τις εξάδες. Και
πόσες φορές επέμενα στις συζητήσεις μας ότι θα αποτύχει το πρόγραμμα με τις χορηγίες», ψέλλισε
με φωνή βραχνή από την υπερένταση.
Ο Διευθυντής ξάπλωσε αναπαυτικά στην καρέκλα του και έβαλε τα χέρια πίσω από το
κεφάλι. Ο Διονύσης χαμήλωσε τα μάτια και έσφιξε νευρικά τις ιδρωμένες γροθιές του.
«Πες μας λοιπόν, Διονύση, ποιος πρότεινε τις εξάδες;», τον προέτρεψε με ήρεμη φωνή κι ο
Προϊστάμενος. Ο νεαρός υφιστάμενος είχε αρχίσει να τρέμει, νιώθοντας τα δυο βλέμματα
να τον καρφώνουν.
«Εσείς, κύριε Διευθυντά. Ο Τζόνι επέμενε στις κατ’ ιδίαν συζητήσεις μας πως μόνο η μουσική
χορηγία θα σήκωνε τις πωλήσεις κι έβγαζε άχρηστες τις εξάδες». Ξεροκατάπιε με δυσκολία μόλις
εκστόμισε τη φράση του.
«Δεν θα μας βγάλεις εσύ τρελούς όλους εδώ μέσα, κύριε Τζόνι μας!», ακούστηκε η
θριαμβευτική φωνή του Προϊσταμένου. «Πηγαίνετε τώρα στις δουλειές σας, γιατί έχω να σώσω
τα λάθη του εκλεκτού μας Manager, που τον στέλνουμε και στα σεμινάρια». Η έντονη χαιρεκακία
στην τελευταία αποστροφή του λόγου του Διευθυντή σφηνώθηκε σαν μαχαιριά στην καρδιά
του Τζόνι.
Ακολούθησε σκυφτός τον Διονύση στον ενιαίο χώρο εργασίας και θρονιάστηκε στην
καρέκλα του γραφείου του. Αδυνατούσε να εντοπίσει αχτίδα φωτός στο τούνελ που είχε
βυθιστεί και το στομάχι του είχε αρχίσει να σφίγγεται σε κόμπο. Έσπρωξε με δύναμη τα
δώρα πάνω απ’ το γραφείο και άρχισε να περιεργάζεται έναν - έναν τους συνεργάτες του.
Όλοι ήταν αμίλητοι και προσηλωμένοι στις οθόνες τους, με την ενοχή ζωγραφισμένη στα
μάγουλά τους.
Ένιωσε σαν να βρίσκεται στην κορυφή ενός μυτερού βράχου, έχοντας γύρω του το
απέραντο κενό. Το παραμικρό βήμα προς οποιαδήποτε κατεύθυνση θα τον οδηγούσε σε
οδυνηρή πτώση. Στήριξε το σαγόνι του με τα δυο του χέρια κι έμεινε αποχαυνωμένος να
κοιτάζει το άπειρο. Γύρω του έβλεπε μονάχα φοβισμένα παιδάκια που προσπαθούσαν να
κρυφτούν. Σηκώθηκε μηχανικά και μάζεψε τα πεσμένα δώρα από το πάτωμα. Άρχιζε να
γυρίζει τα γραφεία και να πετάει στον καθένα τη σακούλα με τ’ όνομά του. Κανένας δεν
είχε την παραμικρή αντίδραση. Μόλις ολοκλήρωσε το μοίρασμα των δώρων, στάθηκε
53
Γιάννης Φαρσάρης

επιβλητικά στο κέντρο της αίθουσας με τα χέρια στη μέση. Χαμογέλασε ειρωνικά
κουνώντας το κεφάλι του, αναλογιζόμενος πώς είχε φανταστεί εκείνη τη σκηνή μερικές
μέρες πριν.
«Τι έγινε, ρε μάγκες;», ρώτησε με υγρή φωνή. «Γιατί κρύβεστε όλοι, σαν δαρμένα σκυλιά,
πίσω απ’ τις οθόνες σας;». Πρώτη φορά τους μίλαγε υποτιμητικά, πρώτη φορά όμως
αισθανόταν έτσι απέναντί τους. Η τρομερή ομάδα των δημιουργικών συνεργατών του είχε
μετατραπεί σε μια αγέλη φοβισμένων κουταβιών. «Κοιτάξτε με στα μάτια, ρε! Εγώ είμαι, ο
Τζόνι, ο αγαπημένος σας πρίγκιπας, όχι κανένα φάντασμα!», κραύγασε κι η φωνή του σκλήρυνε
απότομα, ενόσω αντιλαμβανόταν τον παραλογισμό μέσα στον οποία ξαφνικά ζούσε. Οι πιο
στενοί και αγαπημένοι του συνεργάτες παρέμειναν σιωπηλοί και σκυθρωποί.
Μόνο η Τζένη σηκώθηκε από το γραφείο της και κατευθύνθηκε προς το μέρος του με
το δώρο στα χέρια. Στάθηκε μπροστά του διστακτικά και του απευθύνθηκε με τρεμάμενη
φωνή.
«Τζόνι, δεν μπορώ να δεχτώ το δώρο σου. Μπορεί να γνωριζόμαστε ελάχιστο καιρό, έχω όμως
καταλάβει ότι είσαι πολύ έξυπνος. Μη με φέρνεις, σε παρακαλώ, σε ακόμα δυσκολότερη θέση.
Ζορίστηκα πολύ να βρω αυτή τη δουλειά στην Εταιρεία και δεν θέλω να τη χάσω», ψέλλισε αργά
και ενοχικά. Έλεγε αλήθεια κι αυτό το κατάλαβε αμέσως ο Τζόνι καθώς περιεργαζόταν γι’
ακόμα μια φορά τα πρόσωπα όλων.
«Σας είχα σαν την οικογένειά μου, γιατί ο Θεός θέλησε να πάρει κοντά του τη δικιά μου. Μέχρι
πριν μισή ώρα ήμουν περήφανος που σας είχα αδέρφια μου, τώρα πια όχι», αντήχησε καταπίνοντας
έναν λυγμό. Κατέβασε το κεφάλι απογοητευμένος και κατευθύνθηκε προς την έξοδο, ενώ
όλοι έμειναν να κοιτούν την πλάτη του αποχαυνωμένοι καθώς απομακρυνόταν. Είχε
συνηθίσει εκείνο το περιβάλλον γεμάτο ζωή, φωνές και δημιουργία. Η εκκωφαντική σιωπή
τον τρέλαινε κι ήθελε να εξαφανιστεί. Ένιωθε κιόλας τις πρώτες τσιμπιές ενός σκοτεινού
πονοκεφάλου. Μόλις έφτασε στην έξοδο του κτιρίου, ο ήχος της πόλης σκέπασε τις σκέψεις
του και κατευθύνθηκε προς το αυτοκίνητό του με το αίμα του να κοχλάζει. Χτύπησε με
λύσσα το καπό, όμως ο πόνος του χεριού του δεν κατάφερε να νικήσει το άδικο που τον
έπνιγε. Μπήκε μέσα, έβαλε στη διαπασών το ραδιόφωνο και άναψε το πρώτο τσιγάρο μετά
από ώρα. Το πέταξε αμέσως αηδιασμένος απ’ το παράθυρο βλέποντας πως το είχε ανάψει
απ’ τη μεριά του φίλτρου.
Αυτό που του συνέβαινε δεν μπορούσε ούτε κατά διάνοια να το χωνέψει. Άρχισε να
οδηγεί νευρικά στους φορτωμένους δρόμους και η κίνηση τον εκνεύρισε ακόμα
περισσότερο. Ήθελε να σανιδώσει το γκάζι και να χαθεί στο διάστημα. Βγήκε με κόπο
στην εθνική οδό, συγκρατώντας τα νεύρα του. Μόλις βρήκε ελεύθερο πεδίο, ανέβασε
στροφές κάνοντας τον κινητήρα να μουγκρίζει. Ανέπτυξε υπερβολική ταχύτητα με
επικίνδυνους ελιγμούς ανάμεσα στ’ αυτοκίνητα. Για πρώτη φορά είχε γίνει
αυτοκαταστροφικός. Συνειδητοποίησε τι έκανε, όταν απέφυγε για ελάχιστα εκατοστά τη
σύγκρουση μ’ ένα προπορευόμενο όχημα. Έκοψε ταχύτητα ζαλισμένος και σταμάτησε με
προσοχή στην άκρη του δρόμου. Τα νύχια του καρφώθηκαν στις παλάμες του, σφίγγοντας
γεμάτος θυμό τις γροθιές του και ακούμπησε το κεφάλι του στο τιμόνι. Κουρασμένος και
άδειος, θέλησε να πάει σπίτι του να ηρεμήσει. Όσο κι αν πειραματίστηκε με τις συχνότητες
54
“JOHNNIE SOCIETY”

στο ραδιόφωνο, δεν κατάφερε να βρει μια μουσική να τον χαλαρώσει.
«Καλά μου το λέγανε από παλιά, ότι δεν ξέρεις τι σου ξημερώνει», αυτοσαρκάστηκε.
Φτάνοντας στο σπίτι αποκαμωμένος, σφάλισε όλα τα πατζούρια, τράβηξε το τηλέφωνο από
την πρίζα κι έκλεισε το κινητό του. Ήθελε ν’ ανοίξει μια τρύπα στον χρόνο και να
εξαφανιστεί. Έπιασε το μπουκάλι με το ουίσκι και κατέβασε μονορούφι μια σεβαστή
ποσότητα, μέχρι που ένιωσε το στομάχι του να καίει. Γδύθηκε εντελώς, μπήκε κάτω από τα
σκεπάσματα κι έπεσε στο σκοτάδι να κοιμηθεί. Αναπόλησε το προηγούμενο βράδυ με την
Ιωάννα στο Λονδίνο και του φάνηκε σαν να είχαν περάσει αιώνες από τότε. Το κορμί του
κατέρρευσε σ’ έναν μαύρο, μουσκεμένο από ιδρώτα ύπνο. Η τελευταία εικόνα πριν
κοιμηθεί ήταν η ωρυόμενη φιγούρα του Προϊσταμένου του, που του θύμισε κεφάλι δράκου
να ξερνάει φωτιές.
Ξύπνησε αρκετές ώρες μετά, ούτε που κατάλαβε πόσες. Τα κλειστά παντζούρια έκαναν
τον χρόνο να περνάει απροειδοποίητα. Βυθισμένος όπως ήταν στο σκοτάδι, οι νωπές
πρωινές παραστάσεις τον επισκέφτηκαν ξανά. Ξεφύσηξε βαριά και σηκώθηκε με δυσκολία.
Στο σαλόνι διέκρινε ημίφως, που σήμαινε ότι είχε μόλις αρχίσει να σουρουπώνει. Υπό
κανονικές συνθήκες ήταν η αγαπημένη του ώρα. Με τη σκοτεινή ψυχολογία όμως που είχε,
ούτε η δύση του ηλίου ήταν ικανή να του φτιάξει τη διάθεση. Λίγο νερό στο μέτωπο και
μια ενυδατική κρέμα τον αναζωογόνησε κάπως. Ο γνώριμος ήχος της μηχανής εσπρέσσο
και το άρωμα που άρχισε να αναδύεται από την πρόσμιξη των κόκκων καφέ με το καυτό
νερό έκαναν τις αισθήσεις του να επανέλθουν. Το ξύπνημα γι’ αυτόν ήταν, ούτως ή άλλως,
οδυνηρή εμπειρία. Πόσο μάλλον όταν τα γεγονότα είχαν φορτίσει το πνεύμα του. Το
πρώτο τσιγάρο μετά τον ύπνο τού προκάλεσε τη γνώριμη ανατριχίλα ξεμουδιάσματος. Ένα
cd με ηλεκτρονική μουσική ήταν ό,τι ακριβώς χρειαζόταν. Έκανε ελαφρές μαλάξεις στον
λαιμό του να ξεπιαστεί και άφησε αρκετά λεπτά της ώρας να κυλήσουν άδεια, μέχρι να
συνέλθει πλήρως.
Δοκίμασε για μια ακόμα φορά να βάλει τις σκέψεις του να παρελάσουν. Το μυαλό του
είχε μοιραστεί στα δυο. Οι λαμπερές εικόνες της αγγλικής πρωτεύουσας αναμειγνύονταν
επικίνδυνα με το πρωινό συμβάν στο γραφείο. Μια γυναίκα που τον απαρνήθηκε, η
Εταιρεία του που του φόρτωσε μια αποτυχία και οι κολλητοί συνεργάτες του που τον
πρόδωσαν. Χαμογέλασε επιτιμητικά και τράβηξε μια γερή τζούρα. Μια βδομάδα πριν, τα
πράγματα δεν ήταν ακριβώς έτσι. Προετοίμαζε το ταξίδι του, ονειρευόταν γραφικές
παραστάσεις πωλήσεων και ανέπνεε οξυγόνο επιτυχίας.
Σηκώθηκε και άνοιξε διάπλατα το παράθυρο. Τον έπνιγε το καυσαέριο της προδοσίας
και δεν ήξερε τι να κάνει. Είχε ανάγκη να επαναφέρει τα πάντα στη θέση τους. Με
μηχανικές κινήσεις ενεργοποίησε το κινητό του για ν’ αποκτήσει σύνδεση ξανά με τον
κόσμο. Περίμενε λίγο μέχρι ν’ ακούσει τον γνώριμο ήχο των μηνυμάτων. Τίποτα όμως δεν
διέκοψε τη μουσική που δονούσε το δωμάτιο, κανένας δεν τον είχε αναζητήσει όλη μέρα.
Είχε χρόνια να του συμβεί αυτό, αν και το ευχόταν συχνά. Συνήθιζε να κλείνει το κινητό
του σε ώρες απομόνωσης, γνωρίζοντας εκ των προτέρων ότι θα ακολουθούσε βροχή
κλήσεων μετά. Σκοτείνιασε.
Ένιωσε μια πελώρια λαχτάρα να μιλήσει σε κάποιον. Η πρώτη μορφή που
55
Γιάννης Φαρσάρης

σχηματίστηκε στον νου του ήταν εκείνη της Ιωάννας. Θυμήθηκε ότι δεν είχε ζητήσει ποτέ
τον αριθμό της και αναζήτησε το κινητό της Έρρικας. Χωρίς δεύτερη σκέψη την κάλεσε
και η νεαρή, μετά το πρώτο ξάφνιασμα, έδειξε διάθεση για κουβέντα. Ο Τζόνι δεν είχε
καμία αντίστοιχη διάθεση, ήθελε μόνο ν’ ακούσει τη ζεστή φωνή της Ιωάννας. Την
αντιμετώπισε σαν τηλεφωνήτρια και της έκλεισε απότομα τη γραμμή μόλις εξασφάλισε το
ποθητό νούμερο. Τα δάχτυλά του λειτούργησαν μόνα τους. Ο ήχος της κλήσης ζέστανε
την καρδιά του, μιας και τα επόμενα δευτερόλεπτα θα τον έφερναν σ’ επαφή μ’ Εκείνη.
«Ιωάννα καλησπέρα, ο Τζόνι είμαι!», τη χαιρέτησε με λαχτάρα. Συνήθως οι γυναικείες
φωνές στην άλλη άκρη έπαιρναν μια παράξενη γλύκα με το άκουσμα του ονόματός του.
«Καλησπέρα Τζόνι». Η φωνή της, αντιθέτως, δεν έδειχνε ιδιαίτερο ενθουσιασμό.
«Μόλις ξύπνησα και είπα να σε πάρω», της ψιθύρισε γλυκά.
«Τζόνι, δεν μπορώ να σου μιλήσω τώρα, δεν είμαι μόνη».
«Συγγνώμη αν ενοχλώ, πότε να σε ξαναπάρω να τα πούμε λίγο;».
«Νομίζω τα ξεκαθαρίσαμε αυτά το πρωί. Μη με ξαναπάρεις σε παρακαλώ, θα σε πάρω εγώ όταν
κατέβω Ελλάδα να βγούμε για κανέναν καφέ. Πρέπει να σε κλείσω τώρα», τον γείωσε ξερά.
«Μου λείπεις, Ιωάννα!».
«Καληνύχτα, Τζόνι!».
«Μου λείπεις πολύ!», τον έπιασε το παράπονο. Έμεινε με το ακουστικό στο χέρι και τον
αντίλαλο της φωνής της να διαπερνά ανατριχιαστικά το αυτί του. Δεν θυμόταν να είχε
ξαναζήσει ποτέ τέτοιο τηλεφώνημα με γυναίκα, απεναντίας θυμήθηκε τον εαυτό του να έχει
μιλήσει απότομα σε αρκετές γυναίκες που είχαν την κρυφή λαχτάρα να τον ξαναδούν.
Εκείνος όμως, μετά από μερικές νύχτες ηδονής και λεηλάτησης, ένιωθε μια δύναμη να τον
τραβάει μακριά τους κι αυτή η δύναμη έδινε απίστευτη σκληράδα στη φωνή του. Ήταν η
πρώτη φορά που μια άλλη αντίρροπη δύναμη τον κρατούσε πίσω στις στιγμές που έζησε μ’
εκείνο το κορίτσι. Ευχήθηκε να την είχε δίπλα του εκείνη τη στιγμή. Θα του έφτανε απλά
να της χαϊδέψει τα μαλλιά και να μυρίσει το άρωμά της.
Το δωμάτιο τού φάνηκε εντελώς κενό. Προσηλώθηκε σ’ ένα αντίγραφο του Πικάσο που
είχε κρεμάσει στον απέναντι τοίχο. Η παράξενη απροσδιόριστη ανθρώπινη μορφή του
δημιουργού φάνταζε παράδοξα οικεία στα μάτια του. Ήταν η πρώτη φορά που το
παράπονό του βρήκε έκφραση σ’ έναν ζωγραφικό πίνακα. Φύσηξε αμήχανα τον καπνό του
και ένιωσε ξαφνικά να μην είναι μόνος στο δωμάτιο. Η Απογοήτευση είχε καθίσει ήσυχα
στον καναπέ μαζί του. Τον αγκάλιασε στοργικά κι έμειναν να κοιτούν μαζί την πολύχρωμη
μορφή στον απέναντι τοίχο.
«Ιωάννα τέλος λοιπόν», ψέλλισε με πόνο. Στα τριάντα τόσα χρόνια της ζωής του ήταν η
πρώτη φορά που είχε την τύχη να γνωρίσει γυναίκα σαν την Ιωάννα. Στατιστικά είχε άλλη
μιάμιση πιθανότητα να ξανασυναντήσει τέτοια γυναίκα μέχρι τα γεράματά του. Για πρώτη
φορά φόρεσε τον μανδύα της απόρριψης. Ήξερε καλά πως το τηλεφώνημά του προς
Εκείνη ήταν λάθος. Έπρεπε να το κάνει όμως, για ν’ ακούσει έστω και για λίγα δεύτερα τη
φωνή της, το είχε πραγματικά ανάγκη. Χλώμιασε με τον συλλογισμό του. Η αξιοπρέπεια
που φώλιαζε μέσα του από παιδί τον έκανε να μετανιώσει κι αποφάσισε σιωπηλά να μην το
επαναλάβει. Ποτέ.
56
“JOHNNIE SOCIETY”

Άνοιξε την τηλεόραση να χαθεί στις εικόνες. Ήταν μια από τις σπάνιες φορές που
άφησε τον ήχο της να σκεπάσει τις δικές του σκέψεις. Πίστευε πως η μουσική γεννάει
φαντασία κι ο ήχος της τηλεόρασης τη σκοτώνει. Πέτυχε όλα τα κανάλια στη ζώνη των
ειδήσεων και ταξίδεψε στην υποβλητική ατμόσφαιρα των παρουσιαστών. Η εναλλαγή της
φρίκης των παγκόσμιων καταστροφών με την γκλαμουριά του εικονικού κόσμου τον
αποσυντόνισε. Τα προηγούμενα χρόνια δεν είχε ποτέ παρακολουθήσει συστηματικά την
επικαιρότητα, θεωρώντας την πεζή και μακριά από το δικό του αστραφτερό όνειρο. Τώρα
έβλεπε φοβισμένα άστεγα παιδάκια να συνυπάρχουν στη ροή των εικόνων με τραγουδιστές
που χώριζαν, για ν’ ανακυκλώσουν τη φήμη τους.
Δεν άντεξε για πολύ το κουτί. Έφτιαξε άλλον ένα δυνατότερο εσπρέσσο για να ξυπνήσει
εντελώς και άναψε ένα κερί να τον απολαύσει. Η ψυχή του ήταν κατάμαυρη και χρειαζόταν
μια συντροφιά. Σήκωσε αυθόρμητα το κινητό του και κάλεσε τον κολλητό του, τον
Διονύση. Ήταν ο άνθρωπος που αισθανόταν εγγύτερα από οιονδήποτε άλλον και μαζί
μοιράζονταν ευχάριστα ό,τι τους απασχολούσε, μιας κι είχαν τη χαρά να είναι
δημιουργικοί συνεργάτες, αλλά και κολλητοί εκτός γραφείου. Η πρωινή του συμπεριφορά
τον είχε σφόδρα στενοχωρήσει, όμως ήθελε να μοιραστεί χρόνο μαζί του, να ξεδιαλύνει
την παρεξήγηση. Το κινητό χτυπούσε διαρκώς χωρίς απάντηση. Επανέλαβε την κλήση
άλλη μια φορά, μήπως παρ’ ελπίδα δεν το άκουγε.
«Πάλι τζαμπάρει ο άχρηστος και δεν το σηκώνει», μουρμούρισε μειδιώντας. Ήξερε πως ο
Διονύσης δεν είχε επαφή με το περιβάλλον όταν ήταν βουτηγμένος σε γυναικεία συντροφιά.
Άρρωστος γυναικάς όπως ήταν, δεν επέτρεπε σε κανέναν να εισβάλλει στον προσωπικό του
παράδεισο. Αυτή ήταν και η βασική του διαφορά με τον Τζόνι που βλέποντας κλήση από
τον κολλητό του, διέκοπτε ακόμα και την πιο τρυφερή περίπτυξη. Θεωρούσε τη φιλία
ιερότερη από τη γυναικεία συναναστροφή. Ήθελε πολύ να του μιλήσει για το πρωινό
δυσάρεστο επεισόδιο, ο κύριος όμως λόγος που ζητούσε τη συντροφιά του ήταν να του
μιλήσει για την Ιωάννα. Τον έπνιγε η μορφή της και ήθελε να μοιραστεί τη λαχτάρα του με
κείνον.
Εκνευρισμένος από τις αναπάντητες, άρχισε να σκέφτεται εναλλακτικές λύσεις να σπάσει
τη μοναξιά του. Πρόσωπα διάφορα άρχισαν να τριβελίζουν στον νου του, αναζητώντας σε
ποιο να τηλεφωνήσει για να περάσει το βράδυ του. Γυναικείες μορφές που είχαν
συντροφεύσει τις νύχτες του, συνεργάτες από το γραφείο, συμφοιτητές απ’ το
Πανεπιστήμιο, “σειρούλες” από τον στρατό, παιδικοί φίλοι απ’ την πατρίδα του. Τους είδε
όλους να γυρίζουν σαν ρουλέτα στο μυαλό του, σε κανέναν όμως δεν σταμάτησε η μπίλια.
Η Ιωάννα και ο Διονύσης ήταν αυτοί που διαρκώς επαναλαμβάνονταν. Συμπέρανε ξαφνικά
πως η ζωή του ήταν γεμάτη γνωστούς και όχι φίλους, άτομα καλής συντροφιάς, αλλά όχι
δεμένα στενά μαζί του.
Γύρισε νοητά μια βδομάδα πριν. Την παραμονή πριν φύγει για το Λονδίνο, είχε μείνει
μέχρι αργά στο γραφείο, είχε πιει καφέ με τον Διονύση και είχε φτύσει την τελευταία του
κατάκτηση, γιατί είχε αρχίσει να τον κουράζει με τα κλασικά ψυχολογικά ανασφάλειας.
Χαμογέλασε νοσταλγικά. Σκάναρε με τον νου του την τρέχουσα ημέρα. Είχε χρεωθεί
άδικα μια αποτυχία στην Εταιρεία, τον είχε πουλήσει ο κολλητός του ο Διονύσης και είχε
57
Γιάννης Φαρσάρης

φάει αρχοντική χυλόπιτα από την Ιωάννα. Τρεις ήττες μέσα σε μία μόλις ημέρα ήταν
πανωλεθρία για κείνον που φόραγε διαρκώς το φωτοστέφανο της νίκης.
«3-0 στο ημίχρονο και δεν το πήραμε χαμπάρι. Καλή μου νεράιδα, πού γυρίζεις πάλι;»,
μονολόγησε σαρκαστικά και το βλέμμα του πλανήθηκε έξω απ’ το ανοιχτό παράθυρο. Η
νύχτα ήταν φωτεινή. Υπό κανονικές συνθήκες θ’ αγνάντευε τη μαύρη θάλασσα στην
παραλιακή, απολαμβάνοντας φευγάτη μουσική, νικοτίνη και θηλυκό άρωμα. Υπό τις
παρούσες συνθήκες μόνο η νικοτίνη του είχε απομείνει κι αυτή πικρή και βαριά. Έσβησε
νευρικά το τσιγάρο και σηκώθηκε όρθιος. Έπρεπε κάτι να κάνει, γιατί η αδρεναλίνη του
υπερχείλιζε. Άνοιξε την ντουλάπα του, παραμέρισε με θυμό τα φρεσκοσιδερωμένα
κοστούμια του και αναζήτησε ένα ρούχο που να ταιριάζει με την περίσταση. Ανακάλυψε
καταχωνιασμένο ένα μαύρο μπλουζάκι με τη φιγούρα του Τσε Γκεβάρα, που είχε να
φορέσει από φοιτητής. Η θερμή λάμψη των ματιών του μύθου τον άγγιξε και τον θέλησε
στο στήθος του για συντροφιά. Αναζήτησε τα κλειδιά του, το πορτοφόλι του, τα τσιγάρα
του και το κινητό του. Η συσκευή εξακολουθούσε να παραμένει βουβή, χωρίς κανείς να τον
έχει αναζητήσει. Την πέταξε με δύναμη στον καναπέ και κατέβηκε τρέχοντας τη σκάλα.
Είχε ολόκληρη τη νύχτα μπροστά του να σκεφτεί. Μάρσαρε με δύναμη το αυτοκίνητό
του και χάθηκε στα γνώριμα αστικά μονοπάτια. Ακολούθησε τις αγαπημένες του
διαδρομές, με τη μουσική στη διαπασών να δίνει ένταση. Η κίνηση ήταν μειωμένη κι ο
αέρας φρέσκος. Το άδικο όμως που τον έπνιγε ήταν οδυνηρό. Δεν χωρούσε στο μυαλό του
το φόρτωμα της αποτυχίας στην Εταιρεία. Δεν έπρεπε να το αφήσει να περάσει έτσι, γιατί
είχε δώσει το είναι του πέντε χρόνια εκεί μέσα. Θα τραβούσε το θέμα στα άκρα μιλώντας
κατευθείαν στον κύριο Μερκούριο, τον Γενικό Διευθυντή της Εταιρείας. Χαρακτηριζόταν
από τεράστια εμπειρία, σοφία και υψηλό αίσθημα δικαιοσύνης. Θεωρούσε τον Τζόνι
μεγάλο ταλέντο, του έδινε συχνά συμβουλές και είχε εγκρίνει την προαγωγή του στη θέση
ευθύνης σε σχετικά μικρή ηλικία. Θα του εξηγούσε τα τεκταινόμενα, θα του παρουσίαζε τα
γεγονότα με τη σειρά που έγιναν, θα του έδειχνε τα έγγραφα με τις προτάσεις του και ήταν
βέβαιος για την απονομή δικαιοσύνης από πλευράς του. Ο συνειρμός τον ανακούφισε
πλήρως. Ο Γενικός Διευθυντής ήταν η λύση στο πρόβλημά του κι αμέσως ξεχείλισε από
θετικές σκέψεις. Άρχισε να κατανοεί τη φοβισμένη στάση των συνεργατών του, ακόμα και
του κολλητού του Διονύση. Ο κύριος Συμεών, ο αυστηρός Προϊστάμενός τους, είχε το
παρατσούκλι “dog” και ήταν λογικό να τρέμουν όλοι μπροστά του.
Ένας αναστεναγμός ανακούφισης βγήκε από τα σωθικά του. Την επόμενη κιόλας μέρα
ο κόμπος θα είχε λυθεί. Ο Γενικός Διευθυντής θα έκρινε το προφανές δίκιο του κι ένας
καφές με τον Διονύση θα έλυνε την παρεξήγηση. Μόλις διαλύθηκαν οι μαύρες
επαγγελματικές του σκοτούρες, η οθόνη του μυαλού του γέμισε ξανά με τη μορφή της
Ιωάννας. Μειδίασε ελαφρά και έβαλε τον εαυτό του στη θέση της.
«Πώς κάνεις έτσι για ένα τζαμπάρισμα, ρε αγόραρε;», αναρωτήθηκε φωναχτά. Άρχισε ν’
αναλογίζεται πόσες γυναίκες είχε αφήσει σύξυλες να ξεροσταλιάζουν στη θύμησή του.
Πόσα τηλεφωνήματα στέρησης είχε αποκρούσει κυνικά. Πόσες άφησε υπεροπτικά πίσω
του χωρίς ν’ αποτυπώσουν τη σφραγίδα τους μέσα του. Πόσο κουραστική ήταν η μέρα του
με τα υστερικά σύνδρομά τους. Πόσο απλή ήταν η ζωή του χωρίς τα ψυχολογικά τους. Η
58
“JOHNNIE SOCIETY”

επιστροφή του στο σπίτι ήταν επιβεβλημένη και λυτρωτική. Ο καναπές φάνταζε ονειρικός
κι η επόμενη μέρα σημαντική. Άφησε την τηλεόραση να του θολώσει τα μάτια και
κατέβασε τους διακόπτες με τη φράση: «Καληνύχτα, μικρό μου Σήμερα, τα λέμε ξανά αύριο…».
«Ξυπνήστεεε…!!!». Οι πρωινοί εκφωνητές των ραδιοφώνων του θύμιζαν έναν
θαλαμοφύλακα “γιωτά” που είχε στον στρατό. Αναλάμβανε καθημερινά τον άχαρο ρόλο
να ξυπνήσει τον κουρασμένο θάλαμο και το έκανε με μοναδικό στυλ και ανεξάντλητο
χιούμορ. Κάθε πρωί είχε φυλαγμένο ένα ανέκδοτο που συνόδευε πάντα με θεατρικές
κινήσεις. Ο δικός τους θάλαμος ήταν ο μοναδικός σ’ ολόκληρο το τάγμα που ξύπναγε
ευδιάθετος.
Έτριψε τα μάτια του και κατευθύνθηκε προς το μπάνιο. Το κρύο νερό ήξερε καλά να
κάνει τη δουλειά του. Προετοιμάστηκε με ρυθμούς γρηγορότερους απ’ τους
συνηθισμένους. Η πίστη που είχε ριζώσει μέσα του και το υψηλό αίσθημα καθήκοντος τον
έφερναν σε εγρήγορση, ώστε να ξεπεράσει τον σκόπελο. Ήθελε τα πράγματα να έρθουν
ξανά στην ισορροπία τους. Φόρεσε ένα από τα καινούρια κοστούμια που είχε φέρει απ’ το
Λονδίνο, διάλεξε μια έντονα κόκκινη γραβάτα και τσέκαρε την αυτοπεποίθησή του στον
καθρέπτη.
«Τρέχα, αγόρι μου, να κυνηγήσεις με πάθος το δίκιο σου», μονολόγησε και πήρε τον δρόμο
για την αρένα. Αντικρίζοντας από μακριά το γυάλινο κτίριο της Εταιρείας, μια αγαλλίαση
τον διαπέρασε. Έβλεπε το λογότυπό της σαν το οικόσημο της αριστοκρατικής οικογένειάς
του. Ανήκε σε μια τιμημένη ομάδα που μετρούσε μόνο επιτυχίες. Του ταίριαζε απόλυτα το
μοντέρνο στυλ διοίκησης που επικρατούσε και χαιρόταν που η δημιουργία και η ελευθερία
πλανιούνταν διάχυτες στην εργασιακή ατμόσφαιρα. Ήταν εκλεκτό μέλος μιας “dream
team”, που η επίτευξη των οικονομικών στόχων ήταν το πρωτάθλημα που χρόνια
κατακτούσαν.
Ο θηριώδης σεκιουριτάς και η διοπτροφόρος γραμματέας στην κεντρική πύλη τον
υποδέχτηκαν εγκάρδια και τον ικέτεψαν για ένα ανέκδοτο τελευταίας εσοδείας. Η
ψυχολογία του ανέβηκε κατακόρυφα, καθώς μοιραζόταν στιγμές χαράς με τους ανθρώπους
της Εταιρείας του. Εκτόξευσε πρόσχαρες καλημέρες σε όλους όσους συνάντησε στον
δρόμο για το γραφείο του. Ένα μικρό καρδιοχτύπι λίγο πριν την είσοδό του στον χώρο
τού θύμισε πως τα πράγματα, δυστυχώς, δεν ήταν πια ίδια και έπρεπε να κουραστεί πολύ
για να γίνουν όπως πριν.
«Την πιο ζεστή μου καλημέρα σε όλους, αδέρφια. Ο αυτοκράτορας ήλιος ας γεννήσει τις πιο
λαμπρές ιδέες!», τους φώναξε ανοίγοντας διάπλατα τα χέρια του.
Τα πρόσωπα των μελών της ομάδας του στράφηκαν γεμάτα έκπληξη προς το μέρος
του. Τους κοίταξε έναν - έναν στα μάτια, όπως έκανε πάντα. Η σκιά τους όμως δεν είχε
φύγει, γεγονός που του βάρυνε αβάσταχτα την ψυχή. Κατευθύνθηκε λυτρωτικά προς την
κουζίνα. Ένας καφές θα του χρησίμευε ως άλλοθι, αλλά και ως συντροφιά. Άνοιξε αμέσως
τον υπολογιστή του, πήρε χαρτί και μολύβι κι άρχισε να σημειώνει τις εκκρεμότητές του.
Ήθελε να εκτυπώσει όλα τα έγγραφα που αφορούσαν την υπόθεση της οδοντόκρεμας, ώστε
να επισκεφθεί προετοιμασμένος τον Γενικό Διευθυντή. Κάλεσε στο εσωτερικό την
προσωπική του γραμματέα να κανονίσει ραντεβού μαζί του. Βρήκε ένα κενό μισής ώρας
59
Γιάννης Φαρσάρης

ανάμεσα στις υποχρεώσεις του και το έκλεισε πιεστικά, δηλώνοντας πως πρόκειται για θέμα
υπερεπείγον.
Με μεθοδικότητα και πείσμα άρχισε ν’ ανοίγει παράθυρα στην οθόνη, αναζητώντας τα
ηλεκτρονικά αρχεία που είχαν αποκτήσει πια αξία ντοκουμέντου. Βρήκε την Πρόταση με
τις εξάδες που είχε εκείνος προτείνει επίμονα στον Προϊστάμενό του και την έστειλε
αμέσως για εκτύπωση. Βρήκε και το Πλάνο της μουσικής χορηγίας που είχε τελικά
υλοποιήσει σύμφωνα με τις οδηγίες του Προϊσταμένου και άρχισε να αναζητά τα e-mails
του, για να εκτυπώσει τη σχετική αλληλογραφία. Ψάχνοντας όμως στον φάκελο των
απεσταλμένων μηνυμάτων του, δεν βρήκε κάτι σχετικό με την πρώτη ματιά. Επέμεινε να
αναζητά, με βάση λέξεις - κλειδιά, χωρίς αποτέλεσμα. Σούφρωσε παραξενευμένος τα
φρύδια και άρχισε ν’ ανοίγει ένα προς ένα τα μηνύματα. Κρύος ιδρώτας άρχισε να τον
λούζει, όσο η αναζήτηση ακόμα και στα εισερχόμενα κατέληγε μάταιη. Δεν είχε καταφέρει
να εντοπίσει κανένα από τα μηνύματα που είχε ανταλλάξει με τον Προϊστάμενό του και τα
οποία αποδείκνυαν καταφανώς τη ροή των γεγονότων.
Τουλάχιστον είχε βρει τη δικιά του Πρόταση και το τελικό Σχέδιο Υλοποίησης.
Σηκώθηκε προς τον εκτυπωτή γεμάτος ανησυχία, με το υπόγειο βλέμμα του Διονύση
διαρκώς καρφωμένο πάνω του. Ξεφυλλίζοντας τις εκτυπώσεις, η γη χάθηκε κάτω απ’ τα
πόδια του. Το σύμπαν άρχισε να γυρίζει ανάποδα, όσο ανάποδες ήταν κι οι εκτυπώσεις που
κρατούσε. Το τελικό υλοποιημένο σχέδιο εμφανιζόταν ως “Πρόταση προς έγκριση” και η
δικιά του αρχική πρόταση καταγραφόταν ως “Εγκεκριμένο πλάνο υλοποίησης”. Κάποιο
αόρατο χέρι είχε προφανώς αλλάξει το περιεχόμενο των αρχείων του. Το ίδιο ακριβώς
χέρι που είχε σβήσει και τα μηνύματα της εσωτερικής ηλεκτρονικής αλληλογραφίας. Ο
αέρας έγινε ξαφνικά αποπνικτικός. Οι εκτυπώσεις τού έφυγαν από τα δάχτυλα και
σκορπίστηκαν βασανιστικά στο πάτωμα. Κάτωχρος κατευθύνθηκε προς το γραφείο του.
Δεν είχε πια στην κατοχή του κανένα αποδεικτικό στοιχείο για τη συνάντηση με τον Γενικό
Διευθυντή. Έμεινε εκεί για ώρα ακίνητος να κοιτάζει το κενό. Κανένας από τους
συνεργάτες του δεν τόλμησε να βγάλει άχνα. Μέσα στην καταχνιά του μυαλού του δεν
άκουσε το εσωτερικό του τηλέφωνο, που συνέχισε να χτυπάει εξακολουθητικά. Όταν
σήκωσε αμήχανα το ακουστικό, αφουγκράστηκε τη φωνή της γραμματέως να τον ειδοποιεί
πως ο Γενικός τον ανέμενε στο γραφείο του. Τα βήματά του προς τον έβδομο όροφο
έγιναν μηχανικά και βουβά.
Χωρίς να το καταλάβει, βρέθηκε να δίνει το μαραμένο χέρι του στον κύριο Μερκούριο.
Δεν είχε συχνά την τιμή να βρίσκεται φιλοξενούμενος στο πολυτελέστατο γραφείο του.
Εκείνο που ανέκαθεν του έκανε εντύπωση σ’ εκείνον τον άνθρωπο ήταν το πύρινο βλέμμα
του, ενδεικτικό της υψηλής ευφυΐας του. Τον θαύμαζε απεριόριστα και ακολουθούσε κατά
γράμμα τις συμβουλές του ως ιερές εντολές. Είδε για πρώτη φορά εκείνο το βλέμμα να τον
κοιτάζει έντονα και θυμωμένα.
«Ζήτησες να με δεις επειγόντως, Τζόνι». Η φωνή του, περισσότερη επιβλητική απ’ ό,τι
συνήθως, του έσφιξε την καρδιά. «Με πρόλαβες, γιατί ήθελα να σε καλέσω κι εγώ να
συζητήσουμε τα θέματα που έχουν προκύψει».
«Σίγουρα έχετε ενημερωθεί για όσα έγιναν με την προωθητική ενέργεια της οδοντόκρεμας που
60
“JOHNNIE SOCIETY”

έχω χρεωθεί, κύριε Διευθυντά», ψέλλισε πνιχτά ο νεαρός. Το πρόσωπο του Γενικού
σκοτείνιασε ελαφρά κι έπιασε από δίπλα του έναν φάκελο.
«Μας ξενύχτησες, Τζόνι, προχθές το βράδυ και με στενοχώρησες αφάνταστα. Ενημερώθηκα
αναλυτικά για το ιστορικό της αποτυχίας μας από τον Προϊστάμενό σου», είπε δυσαρεστημένος.
Είχε ήδη ανοίξει τον φάκελο και έβγαζε από μέσα τα σχετικά έγγραφα, την πρόταση, το
πλάνο υλοποίησης, τις γραφικές παραστάσεις πωλήσεων, τα γραφήματα ζημιών.
Ξεφυλλίζοντας τα έγγραφα ο Τζόνι, διαπίστωσε αυτό που φοβόταν. Όλα τα αποδεικτικά
στοιχεία ταυτίζονταν με την εκδοχή του Προϊσταμένου του, ο οποίος είχε φροντίσει να
παραποιήσει ακόμα και την παραμικρή λεπτομέρεια.
«Η ζημιά που πάθαμε ήδη είναι τεράστια και αναμένεται πολύ χειρότερη στο άμεσο μέλλον. Θα
πρέπει να απολογηθώ για την κοιλιά των πωλήσεων στο εξωτερικό. Έχουμε αρχίσει ήδη να
δαπανάμε υπέρογκα διαφημιστικά ποσά, προκειμένου να κρατήσουμε το προϊόν ζωντανό. Όπως
καταλαβαίνεις, είμαι υποχρεωμένος να σου αφαιρέσω την ευθύνη της οδοντόκρεμας. Η αγορά είναι
σκληρή και δεν συγχωρεί λάθη. Πίστευα πολύ σε σένα Τζόνι, πολύ φοβάμαι όμως πως δεν έχεις
πλέον θέση στην Εταιρεία μας». Η τελευταία του φράση έκρυβε ανακατεμένο θυμό και
απογοήτευση. Σηκώθηκε όρθιος και του έτεινε το χέρι.
«Αφήστε με να σας εξηγήσω, κύριε Διευθυντά. Τα πράγματα δεν έγιναν όπως σας τα
παρουσιάζει ο Προϊστάμενός μου. Εκείνος έκανε το λάθος και προσπαθεί να το φορτώσει σε μένα!».
Τα μπερδεμένα λόγια του πρόδιδαν τη σαφή σύγχυσή του. Μέσα σε μερικές στιγμές
έβλεπε ολόκληρη την καριέρα του να γκρεμίζεται και μάλιστα με τον πιο οδυνηρό τρόπο.
«Έχεις χάσει τα λογικά σου, νεαρέ και δεν ξέρεις τι λες. Ο Συμεών είναι στην αγορά πάνω από
είκοσι χρόνια και τον εμπιστεύομαι απόλυτα. Πώς είναι δυνατό να έκανε τέτοιο πράγμα; Εδώ τα
χαρτιά στον φάκελο δείχνουν ξεκάθαρα την αποκλειστική σου ευθύνη. Μ’ απογοητεύεις για δεύτερη
φορά, μικρέ. Μάθε, τουλάχιστον, να παραδέχεσαι τα λάθη σου. Πήγαινε σε παρακαλώ!». Η φωνή
του είχε γίνει απίστευτα σκληρή και το δεξί του χέρι έδειχνε βλοσυρά την έξοδο, χωρίς
διάθεση για περαιτέρω κουβέντες.
Ο Τζόνι τα έχασε με την απρόσμενη αυστηρότητά του κι έσκυψε βουρκωμένος. Η
πορφυρή μοκέτα γέμισε το οπτικό του πεδίο και αποτυπώθηκε ως φόντο στην καταραμένη
στιγμή. Δεν είχε ποτέ ξανά αισθανθεί τόσο μειωμένος και ταπεινωμένος. Ήθελε να
εξαϋλωθεί, να φύγει μακριά απ’ όλα εκείνα που τον μάτωναν. Κατευθύνθηκε τρέχοντας
προς το ασανσέρ και, πατώντας το κουμπί του ισογείου, ξέσπασε σε γοερό κλάμα.
Νιώθοντας τον κλωβό να κατεβαίνει γοργά τους ορόφους, πίστεψε πως θα τον οδηγήσει
στα έγκατα της γης, να τον καταπιεί το έρεβος. Έσφιξε τα δόντια και τις γροθιές του με
πείσμα και μόλις ακινητοποιήθηκε, έτρεξε προς την έξοδο. Οι υπάλληλοι που συνάντησε
στον δρόμο του έστρεφαν απορημένοι τα κεφάλια προς το μέρος του.
Σήκωσε το βλέμμα προς τον ήλιο. Έλαμπε δυνατά, αλλά δυστυχώς όχι για κείνον.
Μέσα του είχε πέσει η νύχτα και μάλιστα σκοτεινή, χωρίς ίχνος φεγγαριού. Κάθισε στο
πεζοδρόμιο δίπλα στο αυτοκίνητό του και συνέχισε να κλαίει. Το άδικο τον έπνιγε κι
ένιωθε άδειος, καθώς το συναίσθημα της προδοσίας τού ήταν παντελώς άγνωστο. Σκούπισε
με κόπο τα δάκρυά του και μπήκε στο αυτοκίνητο. Δεν είχε κάπου να πάει, δεν είχε
κάποιον να μιλήσει, δεν είχε νόημα πια η μέρα του. Άφησε το αυτοκίνητο να τον οδηγήσει
στο σπίτι του. Έσυρε τα πόδια του μέχρι την κρεβατοκάμαρα, σφάλισε τα πατζούρια,
61
Γιάννης Φαρσάρης

πέταξε από πάνω του όλα τα ρούχα κι έπεσε αποκαμωμένος στο κρεβάτι. Έκρυψε το
κεφάλι στο μαξιλάρι και άφησε τον πόνο να μιλήσει με τη γλώσσα των λυγμών.
Ο χρόνος λειτούργησε λυτρωτικά, τα δάκρυα στέρεψαν και η λογική επέστρεψε ξανά
στο κεφάλι του. Είχε πια νέα δεδομένα κι έπρεπε να λειτουργήσει βάσει αυτών.
Ανασηκώθηκε απ’ το κρεβάτι, άναψε το πορτατίφ, έβαλε απαλή κλασική μουσική να
χαλαρώσει και πήρε χαρτί και μολύβι. Οι παιδικές μνήμες που του ξυπνούσε ο ήχος του
μολυβιού πάνω στο χαρτί ήταν κάτι που δεν ήθελε ν’ αποχωριστεί ποτέ. Τα στρογγυλά
ιδιόχειρα γράμματα δεν μπορούσαν να συγκριθούν στα μάτια του με καμία ψηφιακή
γραμματοσειρά. Άρχισε να σκιτσάρει αφηρημένα διαγράμματα ροής στο χαρτί. Η θετική
του σκέψη τον οδηγούσε να δημιουργεί λογικά αλληλοσυναρτώμενα πεδία με τα δεδομένα
και τα ζητούμενα του προβλήματος που είχε κάθε φορά ν’ αντιμετωπίσει. Έγραψε στη
μέση του χαρτιού το όνομα της Εταιρείας του και το έβαλε σε κύκλο. Από κάτω έγραψε με
τη σειρά το όνομα του Γενικού Διευθυντή, του Προϊσταμένου του και τα μικρά ονόματα
των συνεργατών του στην Ομάδα. Υπογράμμισε το όνομα του Διονύση, κουνώντας με
θλίψη το κεφάλι του.
Ο Προϊστάμενος, για να καλύψει τη λανθασμένη επιλογή του, είχε σχεδιάσει κυνικά και
στυγνά να του φορτώσει τη μεγάλη αποτυχία. Σχημάτισε βελάκια στο χαρτί με τον
επηρεασμό της απόφασης του Προϊσταμένου στους υπόλοιπους. Ο Διονύσης και τα
υπόλοιπα παιδιά, από φόβο, δεν τον υπερασπίστηκαν στην κρίσιμη καμπή και τα δεδομένα
έφτασαν παραποιημένα στον Γενικό Διευθυντή. Η καταστροφή που είχαν πάθει στις
πωλήσεις ήταν τεράστια και η αντίδραση του Γενικού με βάση τα δεδομένα άκρως
φυσιολογική, παραδίδοντάς του ένα εξαιρετικά χρήσιμο μάθημα: Μπροστά στο κέρδος
των επιχειρήσεων δεν χωρούν συναισθηματισμοί. Η απώλεια κέρδους προκαλεί
αλυσιδωτούς κλυδωνισμούς. Τα είχε ψυχανεμιστεί όλα εκείνα στο παρελθόν, αλλά
εθελοτυφλούσε.
Έγραψε δίπλα στο όνομα του Γενικού τις λέξεις “απόδοση ευθυνών”, που σήμαιναν την
άμεση απόλυση του υπαίτιου. Έγραψε δίπλα στο όνομα του Προϊσταμένου τις λέξεις
“συγκάλυψη - μετάθεση ευθυνών”, που σήμαιναν την άμεση εύρεση εξιλαστήριου θύματος, για
να γλιτώσει η δικιά του καρέκλα. Έγραψε δίπλα στο όνομα των συνεργατών του τις λέξεις
“φόβος - υποταγή”, που σήμαιναν δουλικότητα και αδυναμία αντίδρασης μπροστά στα
γεγονότα. Έγραψε δίπλα στο όνομα του Διονύση τη λέξη “φιλία”. Κατόπιν πρόσθεσε ένα
μεγάλο ερωτηματικό κι αφού το βασάνισε για λίγο, έσβησε τη λέξη μ’ ένα τεράστιο “Χ”.
Θέλησε να βάλει τον εαυτό του στη θέση όλων. Αν ήταν στη θέση του Γενικού, θα
λειτουργούσε με τον ίδιο ακριβώς τρόπο. Με τόσα προϊόντα, τέτοιες ευθύνες και τόσα
projects ανοιχτά κάθε μέρα, ορθά έπραξε σεβόμενος την ιεραρχία που είχε ορίσει. Μια
Εταιρεία οφείλει να δείχνει εμπιστοσύνη στους ανθρώπους της και να εφαρμόζει σκληρούς
κανόνες για να επιβιώσει. Στην πορεία πιθανόν να θυσιάζονταν και μερικοί άνθρωποι, αλλά
αυτό μικρή σημασία είχε. Ο βωμός του κέρδους ζητάει καθημερινά θυσίες: Ανθρωποώρες,
ευαισθησίες, καριέρες, προσωπικό και οικογενειακό χρόνο, φαιά ουσία. Αυτό το μάθημα το
είχε διδαχθεί καλά.
«Κι όμως, στο κυνήγι του κέρδους δεν πρέπει να χάσεις την ψυχή σου. Μετά δεν θα σου μείνει
62
“JOHNNIE SOCIETY”

τίποτα», μονολόγησε πικρά.
Ο Προϊστάμενός του είχε χτίσει τόσα χρόνια μια καριέρα, ένα όνομα, μια κοινωνική
θέση. Έπαιρνε έναν υψηλότατο μισθό, που του επέτρεπε να ζει ως επηρμένος μεγαλοαστός
με ιδιόκτητο σπίτι στα βόρεια προάστια, με κοινωνική καταξίωση και με γυναίκα
μετέχουσα στα κοσμικά δρώμενα της δικιάς τους κοινωνίας. Για να τα συντηρεί όλα εκείνα,
η Εταιρεία τού ζητούσε την αφοσίωση στους στόχους της από θέση υψηλής ευθύνης. Ήξερε
καλά να υπηρετεί το σύστημα, ώστε να τροφοδοτεί τις προσωπικές ανάγκες του. Αν
παραδεχόταν το λάθος του με την οδοντόκρεμα, θ’ αντιμετώπιζε σοβαρότατο πρόβλημα,
αφού θα διακύβευε αυτομάτως τη θέση του στην Εταιρεία. Θα αποδείκνυε πως σ’ έναν
άκρως απαιτητικό στίβο είχε αρχίσει να χάνει τα αντανακλαστικά του με τα χρόνια,
αδυνατούσε να ερμηνεύσει τα σημάδια των καιρών και να ανταποκριθεί με επιτυχία στις
απαιτήσεις της υψηλής θέσης του. Θα αναγκαζόταν να παραδεχτεί πως ένας πιτσιρικάς με
σχεδόν τα μισά του χρόνια είχε συλλάβει ορθότερα τις παραμέτρους της αγοράς,
χρησιμοποιώντας τις νέες ιδέες της ηλικίας του και της εκπαίδευσής του.
Το δίλημμά του ήταν βασανιστικό: “Καίμε τον πιτσιρικά ή διακυβεύουμε τα επαγγελματικά,
κοινωνικά και οικονομικά κεκτημένα μας;”. Υπάρχουν μερικά διλήμματα στη ζωή που
τεστάρουν εξαντλητικά ολόκληρο το προσωπικό αξιακό σύστημα. Η απάντηση του
Προϊσταμένου ήταν προφανής: “Ο πιτσιρικάς θα έχει κι άλλες ευκαιρίες στην καριέρα του, εγώ
όχι…”.
Το μάτι του έπεσε ξανά πάνω στο υπογραμμισμένο όνομα του Διονύση. Απ’ όλη την
ιστορία, η στάση του κολλητού του τον είχε πληγώσει περισσότερο. Τον θεωρούσε αληθινό
του φίλο, συμμεριζόταν μαζί του όλους τους μύχιους πόθους και επιθυμίες του. Είχε
ανάγκη την καθημερινή επαφή μαζί του, ήταν το δεξί του χέρι στην ομάδα και μαζί είχαν
γεννήσει καταπληκτικές ιδέες. Ο αμοιβαίος σεβασμός, η ειλικρίνεια και η ευθύτητα ήταν τα
θεμέλια της σχέσης τους. Μοιράζονταν το ίδιο όνειρο για επιτυχία, για επαγγελματική
αναρρίχηση, για κοινωνική καταξίωση και μια καθημερινότητα γεμάτη ένταση, πάθος και
νίκες. Είχαν έρθει και οι δύο από την επαρχία στην πρωτεύουσα να αναζητήσουν τον δικό
τους δρόμο και τον ένιωθε σύντροφο και συνοδοιπόρο. Μαζί είχαν μελετήσει την πρόταση
ανάκαμψης της οδοντόκρεμας και είχαν καταλήξει στη συγκεκριμένη ιδέα με τις εξάδες. Σ’
αυτόν κατέφυγε για να επιβεβαιώσει το αυτονόητο, μόλις ο Προϊστάμενος άρχισε να
παραποιεί τα γεγονότα. Από την αρχή τον θεωρούσε σύμμαχο στην Εταιρεία και ανέμενε
να τον υπερασπιστεί, διακυβεύοντας ακόμα και τη θέση του. Ο ίδιος θα έδινε ακόμα και τη
ζωή του για να προστατέψει τον φίλο του κι όχι μόνο τη θέση του. Αντιθέτως, αντίκρισε
έναν αλλιώτικο Διονύση να στέκεται σαν φοβισμένο παιδάκι μπροστά στον βλοσυρό
Προϊστάμενο και να συντάσσεται με τις βουλές του ισχυρού. Είχε γκρεμιστεί μέσα του η
γέφυρα φιλίας με τον κοντινότερό του άνθρωπο. Τις κρίσιμες ώρες δείχνει ο άνθρωπος το
πραγματικό του ποιόν. Και σε μια τέτοια οριακή περίσταση ο νόμος του ισχυρότερου
επικράτησε.
Κι όμως, δεν πίστευε πως ο Διονύσης ήταν τέτοιο παιδί. Του είχε αποδείξει
επανειλημμένα πως ήταν ευαίσθητος και ρομαντικός. Δεν είχε διαβρωθεί από το καυστικό
οξύ της επί πτωμάτων αναρρίχησης. Ήταν βέβαιος πως επρόκειτο απλά για μια βουβή
63
Γιάννης Φαρσάρης

αδυναμία του μπροστά στην εξουσία που θέλει πάντα να επιβάλλει τους δικούς της νόμους.
Το ζητούμενό της είναι να γίνεις πειθήνιο όργανο. Ο βαθμός αντίστασης σ’ αυτήν
καθορίζεται από τον βαθμό καθαρότητας της ψυχής. Η φύση όμως έχει προβλέψει το
αντίδοτο. Έχει φυτέψει στις ψυχές των ανθρώπων την ενοχή. Η έλλειψη σθένους μπροστά
στον ισχυρό ακολουθείται νομοτελειακά από μια μακρά περίοδο τύψεων. Και η δύναμη
της ενοχής έρχεται πάντα να ισορροπήσει τα πράγματα με πράξεις ισχυρές έναντι του
λάθους. Δεν ξεπουλιούνται έτσι εύκολα τα ιδανικά σε τιμή ευκαιρίας. Οι Ερινύες κατοικούν
σιωπηλά σε κάθε ψυχή κι ενεργοποιούνται αυτόματα ως εμμονές του καλού. Ελάχιστοι
μόνο διαβρωμένοι, χωρίς ισχυρές βάσεις, τις σκοτώνουν και τυλίγονται στο σάβανο της
νεκρής συνείδησης.
Ήταν σίγουρος πως ο Διονύσης, την ίδια ακριβώς στιγμή, θα κατατρυχόταν από τις
Ερινύες της προδοσίας του. Δεν θα μπορούσε να κοιμηθεί και θα στριφογύριζε
βασανιστικά στο κρεβάτι με το κινητό ανά χείρας. Θα τον καλούσε από λεπτό σε λεπτό και
με δάκρυα θα του ζητούσε ταπεινά συγγνώμη. Μία και μόνο συγγνώμη θα ήταν αρκετή για
τον Τζόνι. Δεν τον ένοιαζε η απόλυση, αδιαφορούσε για το ύπουλο χτύπημα του
βολεμένου Προϊσταμένου, δεν τον ενδιέφεραν οι δείκτες πωλήσεων, αυτά αποτελούσαν πια
για κείνον Ιστορία. Μια συγγνώμη από τον κολλητό του θα ήταν κάτι παραπάνω από
αρκετή. Θα του συγχωρούσε καλόκαρδα την αδυναμία και θα συνέχιζε την καριέρα του σε
άλλη εταιρεία. Αρκεί να κουβαλούσε μαζί του στη νέα εποχή την εμπειρία του, τα ιδανικά
του και τον άνθρωπο που τίμησε με τη φιλία του όλα αυτά τα χρόνια. Κοίταξε με
περίσκεψη το βουβό κινητό του.
«Αν χτυπήσει και είσαι εσύ Διονύση, θα αποδειχτεί πως το φιλότιμο δεν χάθηκε από την ψυχή
σου, αδερφέ μου…», ψιθύρισε και μια ανυπομονησία τον κυρίευσε, καθώς είχε απόλυτη
ανάγκη από μια όαση στην έρημο της πληγωμένης του καλοσύνης. Ο ύπνος τον πήρε στην
αγκαλιά του ήρεμα και αναζωογονητικά. Το μονότονο τραγούδι ενός γρύλου βοήθησε στη
διαδικασία μετάβασης στα όνειρα, χωρίς καμιά κραυγή Ερινύας να του διακόψει τον ύπνο.
Κι όταν οι άνθρωποι έχουν ήσυχο ύπνο, σημαίνει πως οι πράξεις τους είναι συμβατές με
την κρυστάλλινη συνείδησή τους.
Η γαλήνη του επόμενου πρωινού προξένησε ακόμα και στον ίδιο απορία. Οι
χειρόγραφοι συλλογισμοί της προηγούμενης νύχτας είχαν λειτουργήσει ευεργετικά. Η
αυτοκυριαρχία του, που προσωρινά είχε διαταραχθεί, βρήκε ξανά τη θέση της και οι φάροι
άναψαν και πάλι δείχνοντας τον δρόμο. Η μέρα που μόλις ξεκινούσε ήταν μέρα ώριμης
δράσης, χωρίς τον πρόσφατο πανικό αποσυντονισμού. Κατευθύνθηκε, για τελευταία ίσως
φορά, προς τον καθιερωμένο πρωινό γυάλινο προορισμό του.
«Η Εταιρεία μου», συλλογίστηκε και στάθηκε εμφατικά στην κτητική αντωνυμία.
Συνέχιζε να τη θεωρεί δικιά του, ακόμα και ως απολυμένος. Όταν αφήνεις ένα κομμάτι της
ζωής σου σ’ ένα πρόσωπο ή σε μια κατάσταση, η καρδιά σου πάντα θα σε καλεί να το
συλλογιέσαι νοσταλγικά.
Οδηγούσε ήρεμα και πειθαρχημένα, χωρίς να επιτρέπει στην πρωινή κίνηση να τον
επηρεάσει. Πλησιάζοντας προς το επιβλητικό γυάλινο κτίριο δεν ένιωσε σφίξιμο στο
στομάχι, όπως την προηγούμενη μέρα. Είχε κάνει ανακωχή με τα συναισθήματά του και
64
“JOHNNIE SOCIETY”

ισορροπούσε στην επιβαλλόμενη συνέχεια των γεγονότων. Θα κατευθυνόταν προς το
Λογιστήριο να εισπράξει την αποζημίωσή του και τη βεβαίωση προϋπηρεσίας του. Θα
ασπαζόταν θερμά όλους όσους συναναστρεφόταν καθημερινά τα τελευταία πέντε χρόνια.
Θα χαιρετούσε με σεβασμό τον Προϊστάμενό του, χωρίς ίχνος πικρίας και θα υποκλινόταν
με δέος στη μεστή μορφή του Γενικού Διευθυντή. Πέρα από επαγγελματίας ο Τζόνι ήταν
και γνήσια συναισθηματικός, γι’ αυτό και ήθελε να αποχαιρετίσει την οικογένεια που του
στάθηκε τόσα χρόνια. Θα έσφιγγε στην αγκαλιά του τους στενούς συνεργάτες του και θα
τους προέτρεπε να μη χαθούν εξαιτίας της αποχώρησής του. Θα έσφιγγε δυνατότερα απ’
όλους τον Διονύση, κοιτώντας τον στα μάτια όπως πάντα και ψάχνοντας στο βάθος τους το
μαύρο κοράλλι της μετάνοιας που διακαώς αναζητούσε. Θα του έδινε την ευκαιρία να
δικαιολογηθεί για τη στάση του και θα συνέχιζαν την αδελφική τους φιλία, παρά τις
αντιξοότητες.
Συγκινημένος πάρκαρε μηχανικά στο γκαράζ και κατευθύνθηκε προς την είσοδο.
Καλημέρισε πρόσχαρα το προσωπικό υποδοχής και ασφαλείας, υποσχόμενος ένα
καταπληκτικό ανέκδοτο κατά την έξοδο. Τα σφιγμένα χείλη τους, όταν τον ρώτησαν αν
αληθεύει η φήμη της αποχώρησής του, ενεργοποίησαν ελαφρά τους αδένες που γεννούν τα
δάκρυα.
«Ούτε ο πρώτος είμαι, ούτε ο τελευταίος που φεύγει απ’ αυτή την Εταιρεία», ήταν η κοφτή
απάντησή του και στράφηκε αμέσως προς το ασανσέρ, πριν προλάβει η πρώτη σταγόνα να
κυλήσει στο μάγουλο.
Τα δευτερόλεπτα μπουσουλούσαν περίεργα, πότε αργά και πότε τάχιστα, χωρίς να του
επιτρέπουν να προσλαμβάνει όλες τις παραστάσεις. Επέλεξε ν’ ακολουθήσει την ιεραρχία
επισκεπτόμενος πρώτα τον Γενικό Διευθυντή, κατόπιν τον Προϊστάμενο και τους στενούς
συνεργάτες του και τελευταία το Λογιστήριο. Στη διαδρομή δεν σταμάτησε να σφίγγει
χέρια, να ασπάζεται μάγουλα και να υπόσχεται απανωτά στους τέως συναδέλφους του πως
δεν θα τους ξεχνούσε. Η συνάντηση με τον Γενικό ήταν μονόλεπτη, σε μουντό κλίμα.
«Είσαι άξιος εργαζόμενος, Τζόνι και λυπάμαι πολύ που οι συνθήκες τα έφεραν έτσι. Καλή
επιτυχία στον δρόμο σου». Το ελαφρύ χτύπημα στην πλάτη και η σφιχτή χειραψία φόρτισαν
περισσότερο το κλίμα. Κοίταξε για τελευταία φορά το μετρημένο, αποφασιστικό του
πρόσωπο κι αποχώρησε. Καθώς περπατούσε στον διάδρομο συνειδητοποίησε πως έπρεπε
ν’ αποκτήσει κι εκείνος αυτά τα χαρακτηριστικά, αν ήθελε να φτάσει ψηλά στην ιεραρχία
οποιασδήποτε εταιρείας. Αντελήφθη εμπράκτως πως το σύστημα λειτουργεί ως πυραμίδα.
Πολλοί ξεκινούν από χαμηλά με κοινά όνειρα ν’ ανέβουν ψηλά στις ζηλευτές θέσεις. Στην
πορεία αρχίζει η στενωπός και το σύστημα φιλτράρει όσους δεν διαθέτουν τα απαραίτητα
εφόδια. Πολλοί μένουν στάσιμοι σε μεσαίες θέσεις και άλλοι καίγονται άπαξ, αναζητώντας
αλλού την τύχη και τα όνειρά τους. Λίγοι ανεβαίνουν στα ψηλά πατώματα και ακόμα
λιγότεροι καταλαμβάνουν ισχυρές θέσεις εξουσίας. Είναι εκείνοι που έχουν αντέξει όλες τις
δοκιμασίες και έχουν αποδείξει μακροχρόνια και ποικιλότροπα την “αξία” τους. Η πορεία
είναι τόσο εξαντλητική και πιεστική, που τα όνειρα και τα ιδανικά του αρχικού
ενθουσιασμού συνθλίβονται στη μέγγενη της αναρρίχησης. Ο Γενικός Διευθυντής είχε όλα
τα απαραίτητα χαρακτηριστικά για τη θέση του και γι’ αυτό επελέγη από την Κεντρική
65
Γιάννης Φαρσάρης

Διοίκηση του εξωτερικού ν’ αναλάβει τα ηνία και να φέρει νούμερα. Αυτά τα νούμερα
έφαγαν και τη θέση τη δική του. Δεν ήθελε σε καμία των περιπτώσεων να διαβρωθεί σε
τέτοιο βαθμό και γι’ αυτό όφειλε να είναι ιδιαίτερα επιλεκτικός στις επόμενες κινήσεις του.
Η σκέψη του διακόπηκε, όταν έφτασε μπροστά από την πόρτα του Προϊσταμένου του.
Τον υποδέχτηκε η ειρωνεία αυτοπροσώπως, συνοδευόμενη από ένα αδιόρατο μειδίαμα.
«Μια φιλική συμβουλή θα σου δώσω, Τζόνι. Εκεί που θα πας, μην κάνεις τα ίδια, γιατί θα έχεις
μεγαλύτερα προβλήματα. Και να περνάς που και που να μας βλέπεις. Μην ξεχνάς πως ό,τι ξέρεις,
εδώ μέσα το έμαθες!», τον αποχαιρέτησε με στόμφο σφίγγοντάς του το χέρι. Ο Τζόνι
χαμήλωσε το κεφάλι και με δυσκολία συγκράτησε την αναγούλα του από τη διπροσωπία
και την υποκρισία εκείνου του ανθρώπου, που επί πέντε χρόνια σεβόταν σαν πατέρα του.
Χωρίς να αρθρώσει ούτε λέξη έκλεισε την πόρτα πίσω του.
Μπαίνοντας στον χώρο των συνεργατών του, τους κοίταξε αμίλητος από μακριά. Ήταν
όλοι σκυμμένοι στους υπολογιστές τους και εργάζονταν προσηλωμένοι. Κοίταξε το έντονα
μακιγιαρισμένο πρόσωπο της Μαρίας, περιεργάστηκε τη φανταχτερή γραβάτα του Νικόλα,
τα εκκεντρικά γυαλιά του Γιώργου και η νοσταλγία τον κατέλαβε. Θα του έλειπε σίγουρα η
συντροφιά τους και θα επεδίωκε να τους συναντά τακτικά για καφέ. Γύρισε με διάχυτη
αγωνία προς το γραφείο του Διονύση. Ανυπομονούσε να τον δει, καθώς του είχε λείψει
περισσότερο απ’ όλους. Το γραφείο του φίλου του ήταν άδειο. Προχώρησε λίγο
περισσότερο ώστε ν’ αποκτήσει καλύτερη οπτική επαφή. Δίσταζε ν’ αντικρίσει τη δικιά του
άδεια καρέκλα, με τον φόβο μην τον καλέσει ξανά κοντά της. Ήξερε πως στη θέα του
αγαπημένου του φιλόξενου γραφείου δεν θα κατάφερνε να συγκρατήσει τη συγκίνησή του.
Περιέργως όμως το γραφείο του δεν ήταν άδειο. Στην καρέκλα του ορθωνόταν μια
γνώριμη πλάτη.
«Διονύση;», αναρωτήθηκε έκπληκτος. Πλησίασε με σαστισμένα βήματα τον αγαπημένο
του συνεργάτη που, απορροφημένος όπως ήταν, δεν τον είχε αντιληφθεί. Καθόταν
αρχοντικά στη δικιά του θέση, δούλευε στον δικό του υπολογιστή, έχοντας μάλιστα
αλλάξει και το φόντο της οθόνης. Έλειπαν ακόμα και οι χαρωπές φατσούλες μωρών που
εκείνος είχε κολλήσει στον τοίχο.
«Διονύση, τι δουλειά έχεις στο γραφείο μου; Και πού είναι τα πράγματα μου;», κραύγασε με
πρωτόγνωρο θυμό. Ο νεαρός κολλητός του μόλις αντιλήφθηκε την παρουσία του, γύρισε
τρομοκρατημένος το κεφάλι. Κάτι επιχείρησε να ψελλίσει, πλην όμως αποτυχημένα.
«Ο Διονύσης είναι από σήμερα ο αντικαταστάτης σου!». Η στιβαρή φωνή από το πίσω μέρος
της αίθουσας έκανε το αίμα του Τζόνι να παγώσει. Γύρισε έντρομος και αντίκρισε τον
Προϊστάμενο που τον είχε αθόρυβα ακολουθήσει.
«Ο Διονύσης είναι ο αντικαταστάτης μου; Μα, ακόμα δεν πρόλαβα να φύγω από δω μέσα! Στις
εννιά του μακαρίτη, άλλον βάλατε στο σπίτι;», έσκουξε βουτηγμένος στην απορία. Κοίταζε
αποχαυνωμένος πότε τον έναν και πότε τον άλλο. Ένιωσε δυνατές σφυριές να του χτυπούν
τα μηλίγγια. Με μια ενστικτώδη κίνηση άρπαξε τον Διονύση από τον γιακά και τον σήκωσε
στον αέρα.
«Ο Ιούδας ήταν άγιος μπροστά σου!», του πέταξε μες στα μούτρα και τον άφησε να κυλήσει
στο πάτωμα. Το σάλιο του είχε γίνει γλυφό και τον προκαλούσε να φτύσει τον ξαπλωμένο
66
“JOHNNIE SOCIETY”

βουβό φίλο του. Οι εκπλήξεις τον κυνηγούσαν η μία πίσω απ’ την άλλη κι άρχισε να τρέχει
σαν παλαβός να ξεφύγει, σκουντουφλώντας σ’ όποιον έβρισκε μπροστά του. Δεν κατάλαβε
πώς βρέθηκε μέσα στο αυτοκίνητό του να ψάχνει στο γκάζι σανίδα σωτηρίας. Για μία
ακόμα φορά δεν είχε πού να πάει. Το πείσμα του φούντωνε ενώ απομακρυνόταν στους
ξεχειλισμένους δρόμους και γράπωνε με λύσσα το τιμόνι.
«Θα σας εκδικηθώ όλους!», κραύγασε κι η ψυχή του γέμισε κακία. Η έντασή του ανέβαινε
στο κατακόρυφο και χρειαζόταν επειγόντως κάτι να τον ηρεμήσει. Σκάναρε στη μνήμη του
τα μέρη που θα μπορούσε να επισκεφτεί για ν’ αποφορτιστεί. Προσπάθησε να θυμηθεί πού
είχε περάσει για τελευταία φορά όμορφα.
Αφού απέρριψε διάφορες παραστάσεις που αναδύθηκαν μέσα του, κατευθύνθηκε προς
το αγαπημένο του μέρος, όπου συνήθιζε να σπαταλάει τα απογεύματα και τα βράδια του
μετά τη δουλειά. Ήταν ένα μοντέρνο café restaurant πολύ κοντά στην Εταιρεία του, που
επέλεγαν όλα τα φορτισμένα από τις υποχρεώσεις στελέχη. Ο διάκοσμος, η μουσική, το
φαγητό, ακόμα και το προσωπικό ήταν προσαρμοσμένα να υποδεχτούν business
φατσούλες που είχαν ανάγκη να εκτονωθούν, να μοιραστούν όνειρα και κουτσομπολιά, να
γεμίσουν τις φλέβες αλκοόλ και να φλερτάρουν. Οι επονομαζόμενοι “μαρκετάδες” από
πολυεθνικές, εισηγμένες, διαφημιστικές και εταιρείες υπηρεσιών όλου του φάσματος
μοιράζονταν τον ίδιο κωδικό ντυσίματος, συμπεριφοράς και γούστου. Οι τριαντάρηδες που
βολεύονταν στην εργένικη ζωή συνήθιζαν να κορτάρουν γυναίκες του κύκλου τους, λόγω
σύμπτωσης στις απόψεις και τη νοοτροπία. Κι όταν έπλητταν από τις ανιαρές δήθεν
κουβέντες τους, κατέβαιναν σε ανδρικούς σχηματισμούς στην παραλιακή να ψωνίσουν
καμιά λαϊκιά από τα μπουζουκομάγαζα. Η ποικιλία στη “διατροφή” κρατούσε τις
ισορροπίες στη μοναχική καθημερινότητά τους κι έτσι έβρισκαν το κουράγιο να ξυπνήσουν
ανανεωμένοι το πρωί και να ριχτούν στην αδηφάγα μάχη του δεκαώρου.
Έδιωξε όλες τις μελανές σκέψεις του, έφτιαξε τον γιακά του πουκαμίσου του, φόρεσε το
υπεροπτικό του χαμόγελο και εισήλθε θριαμβευτικά. Ο σερβιτόρος τον υποδέχτηκε με
δουλική υπόκλιση και δια χειραψίας χαιρετισμό. Άφησε το βλέμμα του να πλανηθεί στον
χώρο σε αναγνωριστική πτήση. Η ώρα ήταν τέτοια, που δεν είχε ιδιαίτερο κόσμο. Μερικά
επαγγελματικά ραντεβού και λίγες κουστουμαρισμένες παρέες που έκαναν ένα χαλαρωτικό
“break”, πιθανότατα λόγω ακυρωμένης συνάντησης. Χαιρέτησε με κλείσιμο του ματιού
μερικές γνωστές φάτσες, που καμιά όρεξη δεν είχε εκείνη τη στιγμή να συναναστραφεί και
κατευθύνθηκε προς το μπαρ. Χαιρετήθηκε εγκάρδια με τον μπάρμαν με ιπτάμενη κρούση
της παλάμης και παράγγειλε δύο μικρές, παγωμένες, κίτρινες τεκίλες με πορτοκάλι και
κανέλα, για ν’ ανεβάσει τις στροφές. Τσούγκρισε το σφηνάκι μαζί του κι άφησε το
μεξικάνικο νέκταρ να του παγώσει ευεργετικά τον εσωτερικό του κόσμο. Έτεινε τον
αντίχειρα προς τη γη και έκλεισε το μάτι στον μπάρμαν. Η ιεροτελεστία επαναλήφθηκε
μερικές φορές ακόμα, με αυξανόμενο κέφι.
Έχοντας συνέλθει ελαφρώς, ξαναέριξε μια διακριτική ανιχνευτική ματιά στους θαμώνες,
μήπως και άλλαξε η σύνθεση της ομάδας. Διέκρινε δίπλα στο παράθυρο μια όμορφη πλάτη
που τη χάιδευαν χυτά πυρόξανθα μαλλιά. Κάπως τον τσίγκλησε η οπτασία, μέχρι που
γύρισε ελαφρώς και αναγνώρισε μια οικεία μορφή. Ήταν η Ελίνα, μια νεόκοπη Marketing
67
Γιάννης Φαρσάρης

Assistant που είχε κανακέψει στα γόνατά του μερικές βδομάδες πριν. Παράγγειλε άλλη μια
τεκίλα και μισογέλασε, καθώς θυμήθηκε το παραπονιάρικο μυξόκλαμά της, όταν της
εξηγούσε τον εργένικο προορισμό του. Ήταν ό,τι ακριβώς χρειαζόταν για την περίσταση.
Ένα ζουμερό θηλυκό, πρόθυμο να του ρουφήξει τον θυμό. Κοίταξε τον τύπο δίπλα της για
ν’ ανιχνεύσει το πεδίο. Ήταν μια σπαστικόφατσα με μεταλλικά στρογγυλά γυαλιά, κοντά
πεταχτά ζελεδιασμένα μαλλιά και μια αταίριαστη κακοφορεμένη γραβάτα. Ένα όρθιο
τίποτα, δηλαδή. Προκάλεσε τα βλέμματά τους να συναντηθούν και την κάλεσε μ’ ένα
αδιόρατο νεύμα κοντά του. Το πρόσωπό της ακτινοβόλησε, παράτησε σύξυλο τον νεαρό
και κατευθύνθηκε με ανοιχτή αγκαλιά προς το μέρος του.
«Τζόνι μου, πού χάθηκες βρε παλιόπαιδο;». Ένα ζεστό φιλί του ζέστανε το μάγουλο.
«Με έστειλε η Εταιρεία στο Λονδίνο για σεμινάριο. Άστα, πήξιμο, δουλειές, νέα projects, ξέρεις
τώρα», αράδιασε μ’ έναν μορφασμό ταλαιπωρίας. Μιλούσε σαν να ζούσε ακόμα μια
βδομάδα πριν. Δεν είχε προσαρμοστεί ακόμα στη νέα πραγματικότητα, δεν του ήταν κι
εύκολο άλλωστε, μετά από τόσα χρόνια.
«Ένα τηλέφωνο δεν με πήρες, ρε Τζόνι», ψέλλισε και το εσκεμμένο παράπονο έδωσε μια
παιδικότητα στη φωνή της. Τον κοίταξε με ορθάνοιχτα λιγωμένα μάτια κι έκρυψε με χάρη
ένα τσουλούφι πίσω απ’ το αυτί της.
«Ο ξυλάγγουρος με τα πατομπούκαλα, τι σου είναι;», πέρασε κατευθείαν στο ζητούμενο
εκείνος, αγνοώντας το παράπονό της. Ο αυστηρός τόνος της φωνής του δεν σήκωνε
παιδιαρίσματα.
«Τίποτα μωρέ, ένας συνεργάτης από το γραφείο. Μισό λεπτό να τον φωνάξω, να στον συστήσω»,
προθυμοποιήθηκε ευγενικά. Το χέρι του γράπωσε αστραπιαία το μπράτσο της και την
κράτησε στη θέση της.
«Πίνουμε δυο μικρά και φεύγουμε τώρα!», της ανακοίνωσε αργά κι αποφασιστικά, ενώ
έκανε νεύμα στον μπάρμαν.
«Όχι τώρα Τζόνι, σε παρακαλώ, έχω συνάντηση σε είκοσι λεπτά. Μπορούμε να κανονίσουμε το
βράδυ αν θέλεις», τον ικέτευσε. Εκείνος της έβαλε με το ζόρι το σφηνάκι στο χέρι και ύψωσε
το δικό του στην υγειά του ταβανιού.
«Πέθανε η τρίτη ξαδέρφη της γάτας σου και πρέπει, δυστυχώς, να πας στην κηδεία. Ας πιούμε
στην αθανασία της». Κατέβασε μονορούφι το περιεχόμενο με μια κίνηση κι αντάλλαξε
συνωμοτικό βλέμμα μέσα απ’ τον καθρέπτη με τον μπάρμαν. «Κι ήταν καλή γάτα η
συγχωρεμένη, μαγείρευε υπέροχα ντολμαδάκια στα ποντίκια της γειτονιάς», σάρκασε κοιτάζοντάς
τη λάγνα. Πέταξε με στυλ ένα μεγάλο τσαλακωμένο χαρτονόμισμα πάνω στη μπάρα,
χαιρέτησε στρατιωτικά τον μπάρμαν και κατευθύνθηκε προς την έξοδο.
«Σε περιμένω έξω, να σε πετάξω μέχρι το νεκροταφείο. Φίλησέ μου τον τζιτζιφιόγκο», της
ανακοίνωσε με ξέχειλη αυταρέσκεια. Εκείνη χαμήλωσε το κεφάλι, σαν υπάκουη κόρη. Η
καταλυτική επίδραση της φωνής του στις γυναίκες επιβεβαιωνόταν σχεδόν καθημερινά.
Βγήκε νωχελικά στη λιακάδα και κατευθύνθηκε προς το αυτοκίνητο. Η Ελίνα έζησε έναν
πανικό δευτερολέπτων. Έπρεπε να συνέλθει από το ξάφνιασμα του Τζόνι, να εξηγήσει στον
συνεργάτη της και να βρει μια καλή δικαιολογία για την ακύρωση της συνάντησής της. Την
τραβούσε σαν μαγνήτης η γοητεία του κι αυτό της προκαλούσε τεράστια αμηχανία.
68
“JOHNNIE SOCIETY”

Στη διαδρομή ο Τζόνι είχε, παραδόξως, απίστευτα κέφια. Το πηγαίο χιούμορ του, που
είχε κολλήσει στα αβαθή με τα τελευταία γεγονότα, αναδύθηκε και πάλι. Η συναναστροφή
του με το δροσερό θηλυκό, η συγκεκριμένη ώρα της ημέρας που συνήθως εργαζόταν κι η
πληγωμένη του αυτοπεποίθηση, συνιστούσαν εκρηκτικό μίγμα. Οδήγησε νευρικά μέχρι το
σπίτι του και δημιούργησε υποβλητική νυχτερινή ατμόσφαιρα, κλείνοντας τα παντζούρια
και ανάβοντας κεριά. Άφησε τον ερωτισμό του να ξεχειλίσει με φιλιά καυτά και
παθιασμένα. Όλη η φόρτιση των τελευταίων ημερών του βγήκε στην επιφάνεια.
Η Ελίνα ανταποκρινόταν κάπως επιφυλακτικά στην αρχή, λόγω της πρόσφατης
δυσάρεστης εμπειρίας μαζί του, γρήγορα όμως παραδόθηκε αμαχητί στα ένστικτά του. Η
ολοκλήρωση ήταν σύντομη και το τσιγάρο που επακολούθησε βουβό και ήρεμο. Εκείνη
αναζήτησε την αγκαλιά του, επιβεβαιώνοντας τον κανόνα που θέλει τις γυναίκες αδύναμες
μετά την ερωτική πράξη, να επιζητούν ζεστασιά κι ασφάλεια. Ο Τζόνι δεν αντέδρασε στα
χάδια της. Διατήρησε κλειστά τα μάτια του για ν’ ανακτήσει τη χαμένη του ισορροπία.
Πετάχτηκε ξαφνικά όρθιος, έσβησε τη γόπα του κι άνοιξε διάπλατα το παράθυρο να
συναντήσει τον ήλιο. Έμεινε για αρκετή ώρα γυμνός και ακίνητος, χαζεύοντας το λευκό
χαλί των κτιρίων της πρωτεύουσας.
Θυμήθηκε νοσταλγικά την πρώτη φορά που, πρωτοετής στα δεκαοκτώ του, αντίκρισε
την πόλη των ονείρων του. Δεκαπέντε σερί χρόνια ένιωθε άρρηκτο κομμάτι της, ανήκε
ολοκληρωτικά σ’ αυτήν και ανάσαινε με τους ρυθμούς της. Αρκετά νοσταλγικά λεπτά
αργότερα, γύρισε και κοίταξε συγκαταβατικά την περιστασιακή ερωμένη του. Με
μισόκλειστα μάτια είχε παραδοθεί μοιρολατρικά σ’ εκείνον, γνωρίζοντας καλά πια πως δεν
ήταν τίποτε παραπάνω από ένα αντικείμενο κατευνασμού των ορμών του. Δεν της άρεσε
καθόλου αυτό, της άρεσε όμως πολύ ο ίδιος ο Τζόνι και είχε αφεθεί στις ορέξεις του, όσο
λίγο κι αν κρατούσαν. Παρατηρώντας το γυμνό καλοσχηματισμένο της κορμί, τυλίχτηκε
με την ελκυστική της αύρα.
«Θα βρεις κι εσύ τον πρίγκιπα που θα σ’ ερωτευθεί αληθινά γι’ αυτό που είσαι», συλλογίστηκε
με υποψία οίκτου. «Μέχρι τότε όμως, ας γευτώ για μια ακόμα φορά τους χυμούς σου», σόλαρε με
κυνισμό και έριξε μια βουτιά στο κρεβάτι που την ξάφνιασε. Ο δεύτερος γύρος άρχισε με
περισσότερη ένταση. Τα κορμιά τους είχαν ήδη ζεσταθεί και πάλλονταν αρμονικά στον
χορό της ηδονής. Ο ιδρώτας έρεε άφθονος και οι μικρές κραυγές έδιναν το βήμα προς την
κορυφή. Η υψηλή συχνότητα συγχρονισμένης κίνησης, μέσα σε ελάχιστο χρόνο,
μετατράπηκε σε παγερή ακινησία. Δύο πτώματα βαριανάσαιναν με μπλεγμένα ακόμα τα
μέλη τους. Αναστέναξε χαρούμενος, αφού κάθε ίχνος αρνητικού φορτίου είχε εξαφανιστεί
απ’ το κορμί του. Ζούσε ξανά στιγμές του πρόσφατου παρελθόντος του κι είχε ανάγκη να
το χαρεί και να χαλαρώσει.
«Κάλεσε ένα ταξί σε παρακαλώ, δεν έχω δύναμη ούτε να ξύσω τη μύτη μου. Η κηδεία της γάτας
τελείωσε κι εσύ πρέπει να επιστρέψεις στη δουλειά σου», ξεφύσησε. Η φωνή του έσβηνε
βαθμηδόν, ενόσω ο ύπνος τον παρέλυε.
Η Ελίνα τον κοίταξε ικετευτικά και κάτι τόλμησε να ψελλίσει χωρίς να τα καταφέρει.
Έμεινε για ώρα σιωπηλή πριν σηκωθεί για να ντυθεί. Με κόπο κατάφερε να συγκρατήσει τα
υγρά μάτια της, όση ώρα διόρθωνε το μακιγιάζ στον καθρέπτη. Κλείνοντας την πόρτα πίσω
69
Γιάννης Φαρσάρης

της ήξερε καλά πως η τωρινή δυσφορία της δεν θα ήταν αρκετή να αποτρέψει την επόμενη
συνάντησή τους, εάν και όταν αποφάσιζε εκείνος.
Μεταξύ ύπνου και ξύπνιου, ο Τζόνι ξανάζησε τα συμβάντα των τελευταίων ημερών. Η
επίδραση της Ελίνας ήταν σύντομη αλλά καταλυτική, ικανή να τον αποφορτίσει απ’ την
σκόνη της ημέρας. Μέσα του τον πίεζε η ανάγκη ν’ αντιδράσει, να μην αφήσει τα γεγονότα
να τον παρασύρουν. Το άδικο και ο θυμός που του γεννούσε η συμπεριφορά των ανθρώπων
της Εταιρείας του, της Οικογένειάς του, ήταν κάτι που δεν μπορούσε εύκολα να καταπνίξει.
Αδυνατούσε να συνηθίσει στην ιδέα πως ένας ολόκληρος κόσμος συνωμότησε για να
φορτωθεί την αποτυχία και να χάσει τη δουλειά του. Έπρεπε κάτι να κάνει. Το χρωστούσε
στον εαυτό του, στα πέντε χρόνια που πέρασε μέσα σ’ αυτό το περιβάλλον, στα χρόνια που
έφαγε στα θρανία σπουδάζοντας, στους γονείς του που τον έμαθαν να είναι τίμιος και
ηθικός. Η φόρτιση που γέννησε ο συσσωρευμένος θυμός τον έκανε να πεταχτεί από το
κρεβάτι. Δεν θα ησύχαζε, αν η ζωή του δεν έμπαινε ξανά στο σωστό αυλάκι. Αρνιόταν να
δεχθεί πως ο Προϊστάμενος και μέντοράς του απολάμβανε τους καρπούς της θυσίας του.
Κι ακόμα περισσότερο δεν μπορούσε να χωνέψει πως ο κολλητός του, ο αδερφός του ο
Διονύσης του έφαγε την καρέκλα δίχως ίχνος ενοχής.
«Τόσο ψεύτικοι ήσασταν λοιπόν;», ξεροκατάπιε κουνώντας το κεφάλι του. Ήθελε ως δια
μαγείας να βρεθεί ένας τρόπος να λάμψει η αλήθεια και να αποκατασταθεί η δικαιοσύνη. Ο
Γενικός Διευθυντής ήταν ο μόνος που μπορούσε να αποκαταστήσει την τάξη, όμως όλα τα
ντοκουμέντα της αλληλογραφίας που αποδείκνυαν τη ροή των γεγονότων και την ευθύνη
του Προϊσταμένου είχαν αλλοιωθεί. Αν συνέχιζε να προσπαθεί, θα καταντούσε γραφικός
και γελοίος, πράγμα που επ’ ουδενί σήκωνε η αξιοπρέπειά του. Σούφρωσε το στόμα του
και αγκάλιασε με την παλάμη το καυτό του μέτωπο. «Μάζεψε τα κουβαδάκια σου κι άντε να
παίξεις σε άλλη παραλία, μικρέ», συλλάβισε πεισμωμένος μέσα απ’ τα δόντια. «Τα παθήματα ας
σου γίνουν μαθήματα. Η μαγκιά δεν αρκεί, αν δεν συνοδεύεται από γνώση και τώρα απέκτησες
κάμποση», αναστέναξε. Μετέτρεψε όλο του τον θυμό σε δύναμη, προκειμένου να συλλέξει τα
κομμάτια του και να συνεχίσει τον μοναχικό του δρόμο. Αυτό τον ενοχλούσε πιο πολύ απ’
όλα, η μοναξιά, ένα φίδι τεράστιο που αργοσερνόταν στα σπλάχνα του. Η ολιγόλεπτη
παρουσία της Ελίνας απλά του το επιβεβαίωσε για ακόμα μια φορά.
Σηκώθηκε μες στη νύχτα κι αφού ετοίμασε καφέ, άνοιξε τον υπολογιστή του. Το αρχείο
με το όνομα “CV” θα του έδινε τη λύση στο πρόβλημα. Ήξερε πως, ούτως ή άλλως, δεν
θα έμενε στην Εταιρεία για πάντα, δεν θα μπορούσε όμως ποτέ να φανταστεί πως θα τον
πούλαγαν τόσο φτηνά οι δυο άνθρωποι που εμπιστευόταν περισσότερο απ’ τον καθένα.
Πρόσθεσε το πρόσφατο σεμινάριο στο Βιογραφικό του και η νύχτα συνεχίστηκε ήρεμα με
περισυλλογή για το ποιο θα ήταν το επόμενο επαγγελματικό του βήμα. Τράβηξε μια νοητή
γραμμή στη ζωή του κι αποφάσισε να τ’ αφήσει όλα πίσω και ν’ αρχίσει από την αρχή.
Πριν πέσει αποκαμωμένος, έδιωξε από το θολό οπτικό του πεδίο τη μορφή της Ιωάννας,
που ήρθε ξανά να τον επισκεφθεί. Κουβαλούσε το πρόσωπό της στη μνήμη του, σαν ουλή
από τραύμα πολέμου.
Το πρωινό τον βρήκε ανανεωμένο και φρέσκο. Οι εγκεφαλικές διεργασίες της νύχτας
τον είχαν οδηγήσει βήματα μπροστά και τα πρόσφατα γεγονότα έμοιαζαν σαν να
συνέβησαν αιώνες πριν. Ακολούθησε πιστά το τρίπτυχο της ενέργειας, ντους - εσπρέσσο -
70
“JOHNNIE SOCIETY”

δυνατή μουσική και βγήκε στο παράθυρο ν’ αγναντέψει τον ήλιο.
«Καλημέρα καινούρια μέρα!», φώναξε δυνατά ξεχειλίζοντας από αυτοπεποίθηση. Έσφιξε τη
γροθιά του με σθένος, όπως κάνουν οι πυγμάχοι πριν βγουν στην αρένα. Στη μάχη της
επιβίωσης αντλούσε δυνάμεις μέσα από τα εσώψυχά του. Κάθισε στο γραφείο του
αναπαυτικά και τηλεφώνησε στη Γραμματεία της Εταιρείας του, παρακαλώντας ευγενικά να
του αποστείλουν με κούριερ τα πράγματά του, καθώς και τη βεβαίωση προϋπηρεσίας του.
Κατόπιν άνοιξε το τελευταίο τεύχος του μεγαλύτερου κλαδικού περιοδικού μάρκετινγκ
και άρχισε να σημειώνει ονόματα εταιρειών που πιθανόν θα τον ενδιέφεραν για συνεργασία.
Έριξε και μια ματιά στις μικρές αγγελίες του περιοδικού, αν και ήξερε καλά πως οι
αξιόλογες θέσεις δίνονταν στο μιλητό και μέσα από τα κανάλια των δημοσίων σχέσεων.
Συμβουλεύτηκε την ηλεκτρονική ατζέντα του και τις επαφές στο κινητό του. Άρχισε
μεθοδικά να σημειώνει ονόματα γνωστών και συνεργατών από άλλες εταιρείες, για να τους
τηλεφωνήσει και να διερευνήσει την αγορά. Συνδέθηκε στο Δίκτυο κι άρχισε να
επισκέπτεται τους δικτυακούς τόπους των μεγαλύτερων εταιρειών μάρκετινγκ, με σκοπό να
μελετήσει το οργανόγραμμά τους και να εντρυφήσει στην εταιρική φιλοσοφία τους. Ήξερε
καλά πως η εταιρική ταυτότητα, το λογότυπο, το σλόγκαν και το προφίλ μιας εταιρείας
όφειλαν να αντικατοπτρίζουν την ιδεολογία και το όραμά της. Οι σημειώσεις του πύκνωναν
και τα σημεία - κλειδιά που θα τον οδηγούσαν στην απόφασή του άρχισαν να
ξεκαθαρίζουν.
 Αμέσως μετά, άρχισε τα διερευνητικά τηλεφωνήματα σε γνωστούς που είχε αποκτήσει
τόσα χρόνια στην αγορά. Όλοι έδειχναν πρόθυμοι να τον βοηθήσουν, μερικοί μάλιστα
πρότειναν να μιλήσουν κατευθείαν γι’ αυτόν στη δικιά τους εταιρεία. Το όνομα που είχε
βγάλει στην πιάτσα ήταν πολύ καλό και η αυτοπεποίθησή του εκτινασσόταν στα ύψη με την
αποδοχή που συναντούσε σε κάθε του τηλεφώνημα. Σε κανέναν βέβαια, για λόγους
εγωισμού, δεν ανέφερε τον τρόπο αποπομπής από την Εταιρεία του και κανένας από τακτ
δεν τον ρώτησε. Οι άγραφοι νόμοι της αγοράς λειτουργούσαν άψογα.
Με το πέρας της διαδικασίας ήταν γεμάτος καλή διάθεση, αφού η πικρία των
πρόσφατων γεγονότων πλακώθηκε βαθιά στην ψυχή του. Το απόγευμα κιόλας θα ξεκινούσε
τις επαφές του με τα στελέχη της αγοράς και ήλπιζε πως η μεταγραφή ήταν κοντά. Δεν
ήθελε να είναι βιαστικός, μα ν’ αφήσει το ένστικτό του – που τυφλά εμπιστευόταν – να τον
οδηγήσει στην ορθότερη επιλογή. Χαρούμενος έκλεισε τον υπολογιστή του και διάλεξε την
πιο λαμπερή γραβάτα να φωτίσει την εμφάνισή του. Οι επαφές που θα ξεκινούσε οσονούπω
ήταν σημαντικές για το μέλλον του. Βγήκε στον δρόμο να κεράσει τον εαυτό του μια
αυτοκινητάδα, μέχρι να φτάσει η ώρα της πρώτης συνάντησης, που θα λάμβανε χώρα στο
αγαπημένο του καφέ. Ήταν μέρος όπου σύχναζαν πολλά στελέχη κι είχε σκοπό, μεταξύ
espresso και mohito, να διαρρεύσει πως βρισκόταν σε αναζήτηση νέας επαγγελματικής
στέγης. Ήξερε καλά πως ένα λαμπρό αύριο ήταν εκεί και τον περίμενε. Μάρσαρε δυνατά
το αυτοκίνητο και κρύφτηκε στους δρόμους της πόλης που τόσο αγαπούσε.
Η πρώτη του επαφή, μερικές ώρες αργότερα, ήταν με τον Ορέστη, ένα στέλεχος που
είχε γνωρίσει και εκτιμήσει πρόσφατα από μια συνέργεια των εταιρειών τους. Ήταν
εξαιρετικό παιδί, πολύ καλός στη δουλειά του και καταπληκτικός πλακατζής. Κάλλιστα θα
71
Γιάννης Φαρσάρης

μπορούσε να κάνει τακτική παρέα μαζί του, αν δεν είχαν βασικές διαφορές στη νοοτροπία.
Ο Ορέστης ήταν τριανταπεντάρης, παντρεμένος τα τελευταία οκτώ χρόνια με τον έρωτα
των φοιτητικών του χρόνων και είχε αποκτήσει δύο τρομερά πιτσιρίκια. Βασικός πυρήνας
στο αξιακό του σύστημα ήταν η οικογένειά του και κάθε λεπτό που του περίσσευε από τις
πολλές ώρες δουλειάς το αφιέρωνε σ’ αυτήν. Έξω έβγαινε σπανιότατα και μόνο όταν το
απαιτούσαν οι περιστάσεις και γι’ αυτό οι επαφές του με τον Τζόνι δεν ήταν τακτικές. Τον
εκτιμούσε όμως απεριόριστα και ανταποκρίθηκε αμέσως στην πρόσκλησή του. Η
προηγούμενη συνεργασία τους ήταν άψογη και με χαρά θα τον ήθελε για στενό συνεργάτη
του. Η κουβέντα τους κινήθηκε γύρω από τις εξελίξεις στην αγορά και τις προοπτικές του
Τζόνι μέσα από την εταιρεία του Ορέστη. Τον ρώτησε για τα ενδιαφέροντά του, τις
οικονομικές απαιτήσεις του και τον προσανατολισμό που θα ήθελε να πάρει στο εξής η
καριέρα του. Είχε σκοπό να εισηγηθεί την πρόσληψή του στον Προϊστάμενό του,
κανονίζοντας άμεσα συνάντηση μαζί του.
Ο καφές όδευε επιτυχημένα προς το τέλος του, όταν ο Τζόνι με την άκρη του ματιού
του διέκρινε τη φιγούρα ενός συνεργάτη από τη μέχρι πρότινος Εταιρεία του να μπαίνει
στον χώρο. Ήταν ο Νικήτας, ένας νεαρός που εργαζόταν σε διπλανό τμήμα έχοντας την
ευθύνη άλλου προϊόντος, με τον οποίο συναντιόταν στα διατμηματικά meetings της
Εταιρείας. Ήταν τόσο ανεβασμένος από τη συνάντησή του με τον Ορέστη, που έστρεψε το
κεφάλι αλλού για ν’ αποφύγει την επαφή μαζί του. Μόλις αντιλήφθηκε τη φιγούρα του να
τον πλησιάζει, φούντωσε ξανά μέσα του ο θυμός που πήγαινε να καταλαγιάσει. Η φωνή του
Νικήτα ακούστηκε γεμάτη περιπαικτική διάθεση.
«Τα κατάφερες πάλι, μάγκα μου και τους ξεφτίλισες! Έβαλες τη μικρή να τα καρφώσει όλα στον
Γενικό κι έγινε σήμερα στην Εταιρεία το πανηγύρι της κολάσεως. Βάζω στοίχημα ότι την απαύτωνες
χθες όλο το βράδυ», τον κάρφωσε πισώπλατα. Με μισάνοιχτο στόμα ο Τζόνι πάσχισε να
επεξεργαστεί τις λέξεις που τον πυροβολούσαν με κακεντρέχεια.
«Τι κατάφερα, λέει; Ποια μικρή απαύτωνα εγώ χθες όλο το βράδυ;», τραύλισε. Το μυαλό του
πήγε αμέσως στην Ελίνα, αλλά δεν έβρισκε τι σχέση μπορούσε να έχει. Σήκωσε αμήχανα
το ποτήρι του κι ήπιε μια γουλιά νερό.
«Έλα που μου κάνεις και την παλαβή τώρα. Η Τζένη έστειλε σήμερα ένα e-mail στον Γενικό κι
αυτός έγινε Τούρκος. Οι φωνές του ακούστηκαν μέχρι τον Λυκαβηττό, όταν οι απολύσεις και τα
καντήλια έπεφταν βροχή. Όλη η Εταιρεία βούιξε πως εσύ την έβαλες για να τους εκδικηθείς»,
διευκρίνισε εκείνος με ακόμα περισσότερη ειρωνεία στη φωνή. Ο Τζόνι προσπαθούσε
αμήχανα να αντιληφθεί το επεισόδιο που είχε χάσει, ενώ ο Ορέστης τους κοίταζε γεμάτος
απορία.
«Κάτσε να μου πεις, χαρτί και καλαμάρι, τι ακριβώς έγινε σήμερα», ψέλλισε επιτακτικά ο Τζόνι
και τράβηξε μια καρέκλα προς το μέρος του Νικήτα. Το σαρδόνιο χαμόγελο και η
απροθυμία του να καθίσει τον εκνεύρισε αφάνταστα. Τον γράπωσε από τους ώμους και τον
κάθισε με το ζόρι στην καρέκλα.
«Ρε Τζόνι, μη με κοροϊδεύεις τώρα πως δεν ξέρεις τίποτα. Καλά έκανες και έπαιξες με την
πιτσιρίκα. Κι εγώ στη θέση σου το ίδιο θα έκανα», τον επιβράβευσε. Ο Τζόνι τον άκουγε
έτοιμος να εκραγεί και του ερχόταν να τον χτυπήσει, αν δεν του περιέγραφε αμέσως
72
“JOHNNIE SOCIETY”

αναλυτικά τα γεγονότα.
«Πες μου αμέσως τι έγινε σήμερα. Μα το Θεό, δεν έχω ιδέα!». Ο τόνος της φωνής του ήταν
τόσο πειστικός, που ο Νικήτας αμφιταλαντεύτηκε αν θα έπρεπε να τον πιστέψει. Είχε
πλησιάσει το αναμμένο του πρόσωπο στο δικό του και η αναπνοή του άρχισε να τον καίει.
«Καλά, μη βαράς! Άσε με πάρω δυο ανάσες και κέρασέ με έναν καφέ, να στα πω»,
δυσανασχέτησε.
«Σε κερνάω όλη τη Βραζιλία, λέγε όμως, μ’ έχεις σκάσει», κραύγασε κάνοντας νόημα στον
σερβιτόρο.
«Εκεί που δουλεύαμε ήρεμα κι ωραία το πρωί, ακούμε τον Γενικό να βηματίζει στους διαδρόμους
βρίζοντας θεούς και δαίμονες και αναστατωθήκαμε. Δεν καταλάβαμε τι συμβαίνει, μέχρι που
αργότερα μάθαμε τα καθέκαστα. Η Τζένη, η βοηθός σου, είχε στείλει ένα e-mail στον Γενικό, στο
οποίο έθαβε τον Προϊστάμενό σου και τον κολλητό σου τον Διονύση κι έδινε σε σένα το δίκιο για την
πατάτα που έγινε με την οδοντόκρεμα. Μάλιστα, του επισύναψε και μερικά έγγραφα που αποδείκνυαν
ότι εσύ έλεγες την αλήθεια και υπέβαλε, αηδιασμένη, την παραίτησή της. Οι ψίθυροι λένε πως η
πιτσιρίκα θα γυρίσει πίσω στην επαρχία να αναλάβει το μαγαζί με τα παπούτσια του πατέρα της.
Σιχάθηκε, λέει, τον τρόπο που σου φέρθηκαν και αποφάσισε πως δεν κάνει γι’ αυτή τη δουλειά.
Βέβαια, οι ψίθυροι λένε ακόμα πως εσύ την έσπρωξες, για να φάει ο Γενικός αυτούς που σε
κρέμασαν. Εννοείται πως ο Προϊστάμενος αλλά κι ο Διονυσάκος έφαγαν πόδι σε χρόνο μηδέν.
Μόνο από το παράθυρο που δεν τους πέταξε», ολοκλήρωσε με κακεντρέχεια, αφήνοντας και
τους δυο ομοτράπεζους εμβρόντητους. Ο Τζόνι άρχισε να ζαλίζεται όλο και περισσότερο
με κάθε λέξη που άκουγε.
«Η πιτσιρίκα η Τζένη έκανε τέτοιο πράγμα;», βγήκαν με δυσκολία οι λέξεις από το στεγνό
του λαιμό. Έπιασε το κεφάλι του και κοίταξε βυθισμένος το άπειρο.
Ο Ορέστης, νιώθοντας άβολα με όσα είχε ακούσει, έκρινε πως ήταν ώρα να τους
αδειάσει τη γωνιά. Σιχαινόταν τις ίντριγκες και τα πισώπλατα εταιρικά μαχαιρώματα και
γνωρίζοντας τη φήμη του Τζόνι, δεν πείσθηκε από την αντίδρασή του σχετικά με την
πιτσιρίκα. Χαιρετώντας τους τυπικά, αποχώρησε για να επιστρέψει στην οικογένειά του.
Δεν ήταν πλέον καθόλου σίγουρος πως ο Τζόνι ήταν καλή επιλογή για την εταιρεία του.
Μαζί του απομακρύνθηκε διστακτικά από το τραπέζι και ο Νικήτας. Ο Τζόνι, χαμένος
στις σκέψεις του, ούτε καν τους χαιρέτησε. Επαναλάμβανε αμήχανα το όνομα της Τζένης,
μη μπορώντας να πιστέψει πως εκείνη η κοπέλα έκρυβε μέσα της τόση αρετή. Έβγαλε
μηχανικά το κινητό του και την κάλεσε για να της μιλήσει. Το είχε κλειστό. Έξυσε το
κεφάλι του, πλήρωσε τον λογαριασμό και βγήκε στον δρόμο. Τα γεγονότα τον είχαν ξανά
ξεπεράσει. Για μια ακόμα φορά έβαλε μπρος το αυτοκίνητο χωρίς προορισμό.
Οι ώρες σκόνταφταν και πάλι άδειες και σκοτεινές. Έκανε μια τεράστια βόλτα στην
πόλη χωρίς προσανατολισμό, χωρίς συνείδηση. Δεν είχε βάλει μπουκιά στο στόμα του,
μόνο κάπνιζε. Έμοιαζε αποχαυνωμένος, έκπληκτος, τρομαγμένος. Είχε χάσει κάθε έλεγχο
των γεγονότων και περιφερόταν έρμαιο της τυχαιότητας με το μυαλό κολλημένο.
Κατευθύνθηκε προς το σπίτι, πέταξε τα ρούχα του κι έμεινε ξαπλωμένος στον καναπέ με τα
χέρια πίσω απ’ τον αυχένα, να κοιτάει το ταβάνι για ώρες.
Ένα θολό τοπίο σκέπαζε την αντίληψή του. Σηκώθηκε, μη έχοντας κάπου να πάει, κάτι
73
Γιάννης Φαρσάρης

να κάνει. Άνοιξε την τηλεόραση μηχανικά, αλλά την έκλεισε μόλις άκουσε τον ήχο της.
Κόντευε να τρελαθεί. Η ενέργεια της Τζένης τον είχε βουλιάξει στην απορία. Δεν χωρούσε
στη φαντασία του πως μόνο εκείνη η κοπέλα, ο τελευταίος τροχός της άμαξας μέσα στην
Εταιρεία, είχε παραμείνει αγνή. Εκείνη είχε βρει τη δύναμη ν’ αντισταθεί στην αδικία, γιατί
δεν είχε προλάβει να μολυνθεί με το μικρόβιο του ατομικισμού. Όχι μόνο παραιτήθηκε
αηδιασμένη, αλλά βρήκε τη μαγκιά να ενημερώσει και τον Γενικό Διευθυντή. Γεμάτος
ευγνωμοσύνη για τη μικρή Assistant, την κάλεσε ξανά στο κινητό, που όμως
εξακολουθούσε να παραμένει κλειστό. Ήθελε να τη συναντήσει, να την ευχαριστήσει, να της
βγάλει το καπέλο, να της φιλήσει ταπεινά τα πόδια. Δεν την ήξερε σχεδόν καθόλου. Τη
θεωρούσε μια κακόμοιρη βοηθό, χωρίς ιδιαίτερες ικανότητες, που έπρεπε να μοχθήσει
πολύ για να κάνει μια μέτρια καριέρα. Η πράξη της τον είχε αποστομώσει. Δεν ήξερε καν
πού έμενε, ώστε να την επισκεφθεί. Μέχρι πριν μερικές ώρες τη θεωρούσε ένα μηδενικό.
Θυμήθηκε πικρά όλες τις φορές που αφ’ υψηλού την αντιμετώπιζε με ειρωνεία και
κομπασμό για την άγνοιά της σχετικά με τις τεχνικές μάρκετινγκ. Κι εκείνη, η καημένη,
ποτέ δεν του αντιμίλησε, αλλά χαμήλωνε πάντα ταπεινά το κεφάλι και δεχόταν
αδιαμαρτύρητα τη μοίρα της. Μετανιωμένος, συνέχισε να την καλεί στο κινητό για ώρα
μέχρι που απελπίστηκε.
Άρχισε να ξεχειλίζει ξανά από ενέργεια κι έπρεπε κάτι να κάνει να την εκτονώσει.
Άνοιξε τον υπολογιστή του και συνδέθηκε στο Δίκτυο. Μια μεγάλη βόλτα από σελίδα σε
σελίδα θα τον απορροφούσε από τις άσχημες σκέψεις του. Είχε αρχίσει μόλις να χάνεται
στον πυθμένα του κυβερνοχώρου, όταν ένας γνώριμος ήχος τον ενημέρωσε ότι είχε νέα
ηλεκτρονική αλληλογραφία. Είχε μέρες να τσεκάρει τα e-mails του και μηχανικά άνοιξε το
πρόγραμμα. Τίποτα ιδιαίτερο δεν τον περίμενε, εκτός από μερικά ενημερωτικά
newsletters, στα οποία είχε γραφτεί συνδρομητής, προκειμένου να παρακολουθεί τις
εξελίξεις. Δεν είχε καμιά διάθεση να τα διαβάσει εκείνη τη στιγμή. Το μόνο που του
τράβηξε την προσοχή ήταν ένα καθημερινό ελληνικό newsletter που αφορούσε την αγορά
του μάρκετινγκ. Το διάβαζε ανελλιπώς για να ενημερώνεται για τις εξελίξεις, τις
μεταγραφές και τις ενέργειες του ανταγωνισμού. Έχοντας κολλήσει για τα καλά το
μικρόβιο της δουλειάς, το άνοιξε αυτόματα.
Οι τίτλοι που διάβασε στις πρώτες σελίδες δεν του τράβηξαν το ενδιαφέρον.
Προχώρησε το ποντίκι στις επόμενες σελίδες, έως ότου φτάσει στην αγαπημένη του στήλη,
τη “Μαρκετέζα”. Ήταν η πιο δημοφιλής και πολυδιαβασμένη στήλη παρασκηνίου σε
ολόκληρη την αγορά του μάρκετινγκ. Ένας μυστηριώδης δημοσιογράφος - σαΐνι κρατούσε
ολόκληρη την αγορά σε εγρήγορση, ψαρεύοντας τα παραλειπόμενα, τα δολοφονικά
κουτσομπολιά και τις ειδήσεις κάτω απ’ το τραπέζι. Όλα όσα ψιθυρίζονταν στους
διαδρόμους των πολυεθνικών τα έβγαζε ανώνυμα στη φόρα για ν’ ανάψει τα αίματα. Είχε
καλό δίκτυο πληροφοριοδοτών σε όλες σχεδόν τις μεγάλες εταιρείες των βορείων
προαστίων και δεν ήταν λίγες οι φορές που έβγαλε ειδήσεις - βόμβα στη φόρα. Το φόρτε
βέβαια της στήλης ήταν τα κουτσομπολιά για ερωτικά συμπλέγματα που λάμβαναν χώρα
κάπου μεταξύ των γραφημάτων πωλήσεων και της σκληρής ιεραρχίας. Οι πληροφορίες
δίνονταν με τη μορφή γρίφου για καλά μυημένους χωρίς ποτέ να αναφέρονται ονόματα, με
74
“JOHNNIE SOCIETY”

αποτέλεσμα τα τηλέφωνα μεταξύ των μαρκετάδων να παίρνουν καθημερινά φωτιά. Τα
γόνατα του Τζόνι κόπηκαν διαβάζοντας το πρώτο σχόλιο που αναφερόταν σ’ εκείνον!
Ξαναδιάβασε λέξη προς λέξη το πυκνογραμμένο κείμενο.
“Ο πολλά υποσχόμενος, πλην προσφάτως απολυμένος νεαρός Βrand Manager, αφού βούρτσισε
πρώτα καλά τα δόντια του ν’ αποκτήσει δροσερή αναπνοή, θώπευσε με απαράμιλλο στυλ την πλάτη
της νεαρής του βοηθού, ψιθυρίζοντάς της λάγνα τις τελευταίες οδηγίες του σχεδίου. Η νεαρή
επαρχιώτισσα Assistant υπέκυψε στη γοητεία του, όπως και τόσες άλλες πριν από αυτήν. Ένα e-mail
και η βροντερή παραίτησή της οδήγησαν στα τάρταρα μια παλιά γαλονάτη καραβάνα και τον μέχρι
πρότινος κολλητό συνεργάτη του πολλά υποσχόμενου. Ο αυτοκρατορικός CEO τους γκρέμισε από
τον έβδομο όροφο και αποφάσισε την άμεση επαναπρόσληψη και την προαγωγή του πολλά
υποσχόμενου. Τέσσερα σκωτσέζικα ουίσκι στοίχημα πως η καλλίγραμμη άψητη παραιτημένη θα
προαχθεί σε Executive από τον επαναπροσλαμβανόμενο πολλά υποσχόμενο, ως ανταμοιβή…”.
Το σφυρί που του βαρούσε το κεφάλι τις τελευταίες ημέρες έκανε ξανά την εμφάνισή
του κι άρχισε την επαναλαμβανόμενη κίνησή του. Είχε αναδειχθεί σε πρόσωπο της ημέρας
στην αγορά και μάλιστα χωρίς να κάνει απολύτως τίποτε! Η διαρροή είχε γίνει προφανώς
μέσα από την Εταιρεία του και επιπρόσθετα συνοδευόταν από την πληροφορία πως ο
Γενικός σκόπευε να τον προσλάβει ξανά και να του δώσει προαγωγή. Ήταν εντυπωσιακός ο
τρόπος που παρουσίαζε η στήλη την είδηση. Θεωρούσε ως δεδομένο ότι εκείνος ήταν ο
υποκινητής των ενεργειών της Τζένης και μάλιστα με μεθόδους ύπουλες, σεξ και υπόσχεση
για προαγωγή. Όλη η αγορά θα μιλούσε γι’ αυτόν με τα χειρότερα λόγια. Η φήμη του ως
καρδιοκατακτητή είχε εξαπλωθεί στην πιάτσα και έδενε ταιριαστά με το σενάριο που
παρουσίαζε η στήλη. Μέχρι πρόσφατα του άρεσε η εικόνα του φιλήδονου εργένη,
τελειώνοντας όμως την ανάγνωση του newsletter, είχε μετανιώσει οικτρά για κάθε του χάδι.
«Καλύτερα να σου βγει το μάτι παρά τ’ όνομα», θυμήθηκε αποκαρδιωμένος τη συμβουλή
της γιαγιάς του, διώχνοντας μια ενοχλητική μύγα που ιχνηλατούσε το ιδρωμένο του
μέτωπο. Συνειδητοποίησε πως του είχε βγει και το μάτι και το όνομα. Χάθηκε σε γκρίζες
σπηλιές κι ένιωσε τελειωμένος. Ακόμα και η μόνη θετική εξέλιξη – η επαναπρόσληψή του
από τον Γενικό που θα γινόταν εν αγνοία του – δεν υφίστατο ούτε ως αστείο πλέον μετά
την αποκαλυπτική, υποτίθεται, δημοσίευση. Ο τρόπος που η δημοφιλής “Μαρκετέζα”
παρουσίαζε τα γεγονότα τον εμφάνιζε ως αριβίστα, που δεν δίστασε να εκμεταλλευτεί τη
βοηθό του και να πατήσει επί των πτωμάτων των συνεργατών του με σκοπό να πάρει
προαγωγή. Τον μάτωνε το γεγονός πως, εντελώς ακούσια, εμφανιζόταν πρώτα ως υπαίτιος
μιας αποτυχίας κι έπειτα ως εμπνευστής και πρωταγωνιστής ενός σκανδάλου.
Από τη μέρα που γύρισε απ’ το Λονδίνο έβλεπε τα γεγονότα να τρέχουν χιλιάδες μίλια
μπροστά του. Και τα χτυπήματα να έρχονται απανωτά, με τη δημοσίευση να είναι και το
τελειωτικό. Η εγκυρότητα με την οποία περιβαλλόταν η στήλη δεν σήκωνε από πλευράς
του καμία αντίδραση. Ήταν το θύμα σε μια ακολουθία γεγονότων και τα κοράκια είχαν
πέσει πάνω του να τον ξεσκίσουν. Κούνησε κατηφής το κεφάλι του, καθώς ο κύκλος των
επεισοδίων δεν είχε τελειώσει ακόμα. Το συγκεκριμένο newsletter είχε τέτοια
αναγνωσιμότητα, που ακόμα και το μικρότερο στέλεχος της αγοράς θα είχε μάθει το
όνομά του και κάθε πτυχή του σκανδάλου. Η αγορά διψούσε για σκάνδαλα και ο ίδιος
απολάμβανε χαιρέκακα ίντριγκες και καμένες καριέρες. Τώρα έπρεπε να ανοίξει ένα τούνελ
75
Γιάννης Φαρσάρης

μεγάλο, όσο το μετρό, να κρυφτεί. Σε όποια εταιρεία κι αν έστελνε το βιογραφικό του, η
μόνη κατάληξη θα ήταν να βάλει τα γέλια ο διευθυντής προσωπικού, μοιραζόμενος το
ανέκδοτο με τους συνεργάτες του.
«Αχ, Ιωάννα μου, καλά στο πρότεινα εγώ να έρθω να δουλέψω στο Λονδίνο, αλλά εσύ στην
καρακοσμάρα σου», ψιθύρισε ματωμένος και σηκώθηκε να χώσει το κεφάλι του κάτω από τη
βρύση, να σβήσει τη φωτιά που του έκαιγε βασανιστικά τα εγκεφαλικά κύτταρα.
Δεν ήξερε αν έπρεπε να ξεσπάσει σε γέλια ή σε κλάματα με όσα συνέβαιναν. Ένας
κλαυσίγελως πικρός και ματωμένος ανάβλυζε από την ψυχή του και τον βούρκωνε. Άρχισε
να κόβει νευρικές βόλτες στο δωμάτιο. Όλο του το κορμί είχε γίνει ένας κόμπος. Ήθελε να
μιλήσει, να κραυγάσει, να βγάλει από μέσα του όσα τον έκαιγαν. Δεν είχε κανέναν όμως.
Αυτή η πικρή αλήθεια τον τσουρούφλιζε πιότερο απ’ όλα. Ακόμα και το κινητό του, που
λίγο καιρό πριν τον τρέλαινε διαρκώς, είχε σιγήσει συνωμοτικά. Το έπιασε να δει αν είχε
κάποια κλήση, αλλά ήταν κλειστό. Είχε ξεμείνει από μπαταρία. Με τα τελευταία γεγονότα
δεν του είχε μείνει στάλα μυαλό να θυμηθεί να το φορτίσει. Το έβαλε στην πρίζα και το
άνοιξε με ελπίδα. Οι ειδοποιήσεις για κλήσεις και μηνύματα στον τηλεφωνητή άρχισαν να
πέφτουν βροχή. Το χαμόγελό του επανήλθε, αφού κάποιοι τον είχαν θυμηθεί επιτέλους.
Διάβασε και άκουσε προσεκτικά όλα τα γραπτά και ηχητικά μηνύματα.
“Καλησπέρα Τζόνι, ο Ορέστης είμαι, ελπίζω να λάβεις το μήνυμά μου. Δυστυχώς όσα άκουσα το
απόγευμα από τον συνεργάτη σου τον Νικήτα επιβεβαιώθηκαν. Λυπάμαι, αλλά δεν θα μπορέσω πια
να σε βοηθήσω. Καλή τύχη σου εύχομαι για τη συνέχεια...”.
“Τζόνι, εάν ισχύουν έστω και τα μισά απ’ όσα διάβασα στη “Μαρκετέζα”, δεν νομίζω ο
Διευθυντής μου να δεχτεί καν να σε δει για τη συνέντευξη που συζητάγαμε το πρωί τηλεφωνικά...”.
“Παιχταρά μου, μια χαρά την κουτούπωσες την πιτσιρίκα για να πάρεις ξανά τη θέση. Έπρεπε
να προσέχεις όμως να μη βγει στον αέρα. Τώρα θα σου μείνει μόνο η πιτσιρίκα...”.
“Τζόνι, η Ελίνα είμαι. Μετά απ’ αυτό που έμαθα, μην τολμήσεις να με ξαναενοχλήσεις. Είσαι
ένα ρεμάλι και τίποτα παραπάνω! Λυπάμαι για τις ώρες που σπατάλησα μαζί σου. Είσαι ένας
παλιοψεύτης και μισός!...”.
Το δεξί χέρι του πάγωσε. Ένιωσε σαν να πατούσε ταυτόχρονα σε δυο βάρκες που
έπλεαν σε αντίθετη κατεύθυνση. Πέταξε το κινητό με θυμό στο κρεβάτι και
κουλουριάστηκε σε μια γωνιά. Δεν ανεχόταν να είναι ο περίγελως όλων. Η είδηση -
κουτσομπολιό κυκλοφόρησε σαν σίφουνας και γέμισε σαρκασμό τα χείλη του κάθε
πικραμένου. Όλοι γελάνε με τα παθήματα των άλλων, αρκεί να είναι μακριά από την αυλή
τους. Δυστυχώς, διαπίστωνε οικτρά πως η δικιά του αυλή είχε ξεχειλίσει από την κόπρο
μιας ολόκληρης κάστας κι ήταν έτοιμος να καταρρεύσει υπό τον όγκο των περιττωμάτων.
Το πείσμα που τον διέκρινε είχε αρχίσει να χάνεται. Ήθελε να βγει να φωνάξει σε όλους
πως ήταν αθώος, πως όλα ήταν μια σκευωρία και μια σειρά από στημένα γεγονότα, στα
οποία ήταν απλός θεατής. Αισθάνθηκε την ανάγκη ν’ αναπνεύσει καθαρό οξυγόνο.
Κατέβηκε τρέχοντας στον δρόμο και πήρε το αυτοκίνητο. Για μία ακόμα φορά η βόλτα
του δεν είχε προορισμό. Μάρσαρε με οργή και πήρε τον δρόμο προς τη θάλασσα. Η
αλμύρα θα του έκανε καλό.
Κοίταξε μακριά τα φώτα στον ορίζοντα και ξάπλωσε στην αμμουδιά. Του γεννήθηκε
76
“JOHNNIE SOCIETY”

για πρώτη φορά η ανάγκη να φύγει μακριά απ’ όλα. Είχε αρχίσει να χάνει τον εαυτό του.
Τα απεγνωσμένα του όνειρα και οι φιλοδοξίες μετατρέπονταν σε μέγκενη που τον έπνιγε. Η
ζωή του σερνόταν στα χώματα με ματωμένα γόνατα, εξουθενωμένη από τα δυνατά
χτυπήματα. Σκέφτηκε να φύγει ξημερώματα για το Λονδίνο να συναντήσει την Ιωάννα του.
Είχε ανάγκη απόλυτη μια αγκαλιά να κρυφτεί. Ήθελε να της ανοίξει την ψυχή του, να
βγάλει όλο του τον πόνο, να ζητήσει λίγη στοργή κι ελπίδα. Θυμήθηκε όμως το τελευταίο
τηλεφώνημά του προς Εκείνη, όπου η λαχτάρα και ο πόθος του είχαν μετατραπεί σε
διάψευση. Η κρυάδα της φωνής της ήταν αποθαρρυντική και δεν θα άντεχε να το ζήσει
αυτό γι’ ακόμα μια φορά. Εάν είχε έστω και την παραμικρή ελπίδα πως θα τον δεχόταν, θα
έφευγε με την πρώτη πρωινή πτήση. Η θύμησή της έλιωνε σαν παγωτό σοκολάτα που του
αγόραζε ο πατέρας του, όταν ήταν μικρός.
Άρχισε βουβά να κλαίει. Το αεράκι που του χάιδευε τα μαλλιά ήταν ο μοναδικός του
σύντροφος. Ήταν ορφανός από γονείς, από αγάπη, από δουλειά κι από φίλους. Μόνο το
άγγιγμα της μάνας του θα τον έκανε να αισθανθεί ξανά δυνατός. Στο σκοτάδι του μυαλού
του γεννήθηκε ξανά η εικόνα της μονάκριβής του αδικοχαμένης. Είδε ένα χέρι να
κατεβαίνει από τον ουρανό και να τον χαϊδεύει απαλά. Ένιωσε το θαλασσινό αεράκι να
ταυτίζεται με το χάδι της Μάνας. Οι λυγμοί ξέσπασαν ακόμα πιο δυνατοί. Η ανάγκη να
βρεθεί κοντά τους έγινε πια επιτακτική. Δεν είχε, στ’ αλήθεια, πουθενά αλλού να πάει.
Μάζεψε αργά τα κομμάτια του και γύρισε σπίτι. Ετοίμασε βουβά μια μικρή βαλίτσα,
φόρεσε τον βαφτιστικό του σταυρό, πήρε μαζί του το κάδρο με τη φωτογραφία των γονιών
του κι έφυγε για το αεροδρόμιο. Η πρώτη πρωινή πτήση που θα τον οδηγούσε στα χώματα
που γεννήθηκε δεν αργούσε. Ένας σκέτος καφές, πολλά πικρά τσιγάρα και η περιήγηση στ’
αγουροξυπνημένα πρόσωπα των ταξιδιωτών τού κράτησαν συντροφιά. Ο χρόνος δεν είχε
πια καμιά σημασία. Τα πάντα είχαν σταματήσει στη νύχτα της επιστροφής του από το
Λονδίνο. Ευχήθηκε να είχε πέσει το αεροπλάνο, ώστε να μην προλάβει να ζήσει όσα του
επεφύλασσε το πεπρωμένο του. Χαμογέλασε πικρά και κρύφτηκε στην αθωότητα ενός
μικρού παιδιού που καθόταν εξουθενωμένο απέναντί του. Χάζεψε για λίγο τις γκριμάτσες
του κι ετοιμάστηκε να πετάξει προς τον τόπο του. Οι τάφοι των γονιών του και οι παιδικές
του μνήμες ήταν τα μόνα που θα συναντούσε εκεί. Έπρεπε να κρυφτεί στον εαυτό του, για
να βρει τη δύναμη ν’ αναστηλώσει τα απομεινάρια της ύπαρξής του.
Η κούραση τον βύθισε σ’ έναν άσχημο, ανήσυχο ύπνο κατά τη διάρκεια της πτήσης. Οι
εφιάλτες του ήταν γεμάτοι δράκους και τέρατα, έτοιμα να τον καταβροχθίσουν. Η φωνή
του πιλότου έδιωξε τις άσχημες εικόνες και κοίταξε έξω απ’ το παράθυρο κακόκεφος.
Μόλις είχε αρχίσει να ξημερώνει. Εμπιστεύτηκε την πατερίτσα της καφεΐνης για να σταθεί
στα πόδια του. Ένα νοικιασμένο αυτοκίνητο θα τον οδηγούσε χωρίς καθυστέρηση στη
μικρή του πόλη. Δεν είχε ξεκάθαρο μέσα του το διάστημα παραμονής του, απλώς ήθελε
μόνο να φύγει από την πρωτεύουσα, έως ότου κοπάσει η φουρτούνα. Οι στιγμές κυλούσαν
αργά και αδιάφορα, όπως και οι οικείες παραστάσεις της διαδρομής που, υπό κανονικές
συνθήκες, θα τον συγκινούσαν. Μπαίνοντας όμως στην πόλη του βούρκωσε, καθώς άρχισε
να αναγνωρίζει ανθρώπους και δρόμους. Ο αέρας του φάνηκε πως μύρισε πράσινο σαπούνι.
Είχε καιρό να επισκεφτεί τον τόπο του, αλλά δεν ήθελε να συναντήσει κανέναν, ούτε καν
77
Γιάννης Φαρσάρης

τους στενούς συγγενείς του. Έφτασε σ’ ένα μικρό ξενοδοχείο, λίγο έξω απ’ την πόλη, με
θέα στη θάλασσα. Έπεσε ξερός στο κρεβάτι με τα ρούχα κι αποκοιμήθηκε. Δεν ήξερε αν
είχε κάνει σωστά που βρέθηκε με τόσο άσχημη ψυχολογία στην πόλη που του θύμιζε
θάνατο. Όμως η επιστροφή στις ρίζες του ήταν μονόδρομος.
Δεν μπόρεσε να υπολογίσει πόσες ώρες κοιμήθηκε. Βαρύς όπως ήταν με όσα
συνέβησαν τις προηγούμενες μέρες, το σώμα του παραδόθηκε. Το καλό κλίμα και η
ησυχία βοήθησαν στον απερίσπαστο ύπνο του. Είχε ξημερώσει ήδη το επόμενο πρωί,
κλείνοντας σχεδόν είκοσι τέσσερις ώρες ύπνου. Ξυπνώντας από τον λήθαργο άνοιξε το
παράθυρο και ρούφηξε τον πρωινό ευεργετικό αέρα, σαν παγωμένο σφηνάκι τεκίλας. Κάτι
χιλιάδες τζιτζίκια βογκούσαν στο λιοπύρι. Ευδιάθετος, παρήγγειλε καφέ. Ο Βίκτορας, ο
ιδιοκτήτης του ξενοδοχείου που προσφέρθηκε να τον σερβίρει αυτοπροσώπως, δεν τον
αναγνώρισε ευτυχώς, αν και η ζεστή μορφή του κάτι αχνοθύμισε στον Τζόνι. Έλειπε κοντά
δεκαπέντε χρόνια εξάλλου και η όψη του είχε αλλάξει ολοκληρωτικά. Του συστήθηκε ως
εμπορικός αντιπρόσωπος, για να μην αρχίσει τις περίεργες ερωτήσεις κι έπιασαν την
κουβέντα περί αέρηδων και φουρτουνών.
Η πρόσκληση για μια παρτίδα τάβλι ήταν το καλύτερο δώρο που θα μπορούσε να του
προσφέρει. Κατέβηκαν δίπλα στην αμμουδιά και ρίχτηκαν με πάθος στον ξύλινο
φασαριόζικο αγώνα. Στο Πανεπιστήμιο και στον στρατό ο Τζόνι είχε παίξει τάβλι για δυο
ζωές, στους κύκλους των πολυεθνικών όμως δεν θεωρούνταν αποδεκτό. Τέτοιο ξέγνοιαστο
πρωινό είχε να περάσει χρόνια. Η ένταση του παιχνιδιού, η απλότητα του ανθρώπου της
επαρχίας και το θαλασσινό αεράκι τού έφτιαξαν το κέφι. Ο ηττημένος ξενοδόχος ιπποτικά
προσφέρθηκε να κεράσει φρέσκο ψάρι που μόλις είχε τηγανίσει η γυναίκα του. Μετά από
αρκετές βαρελίσιες μπύρες, το αίμα του κυλούσε πιο γρήγορα και μέσα του αναδύθηκε η
ανάγκη για μεσημεριανή σιέστα. Χαλάρωσε διαβάζοντας ένα βιβλίο που από καιρό ήθελε
να ολοκληρώσει.
Το απόγευμα, λίγο πριν το σούρουπο, έκρινε πως ήταν η κατάλληλη ώρα ν’ αφήσει λίγα
τριαντάφυλλα στον τάφο των γονιών του. Η στιγμή στο νεκροταφείο ήταν δύσκολη και οι
λυγμοί έβγαιναν από μέσα του καυτοί. Λύγισε τα γόνατα. Ορκίστηκε, για άλλη μια φορά,
ότι θα αγωνιζόταν να τους κάνει υπερήφανους κι έφυγε τρέχοντας, μη αντέχοντας τη
σαρκοβόρα θλίψη.
Οι επόμενες μέρες ξετυλίχτηκαν αργά και νωχελικά. Είχε αφήσει πίσω του την αρένα
της αγοράς και βυθιζόταν όλο και πιο βαθιά στο μπλε της απεραντοσύνης. Καθάριζε κάθε
του κύτταρο από τον ρυπαρό κονιορτό. Προετοιμαζόταν για την επιστροφή του στον
κόσμο της επιτυχίας και σχεδίαζε προσεκτικά τα επόμενα βήματα. Ένιωθε μόνος κι αυτό
ήταν κάτι που δεν μπορούσε ν’ αντέξει. Αυτή η μοίρα της στυμμένης λεμονόκουπας τον
συνέθλιβε. Θα έκανε μια καινούρια αρχή με την ελπίδα να δημιουργήσει τη νέα του
οικογένεια.
Ένα βυθισμένο στις αναπολήσεις μεσημέρι, αποφάσισε να κάνει μια βόλτα στο κέντρο
της πόλης που μεγάλωσε. Φόρεσε ένα τζόκεϊ και μαύρα γυαλιά για να μην τον αναγνωρίσει
κανείς και ξεκίνησε με τα πόδια την περιπλάνηση στις παιδικές του διαδρομές. Η πόλη του
δεν είχε αλλάξει ιδιαίτερα, με εξαίρεση τις νεόδμητες αστικές πολυκατοικίες και τις
78
“JOHNNIE SOCIETY”

τεράστιες πλαστικές ταμπέλες έξω από τα καταστήματα. Απροσχεδίαστα κατευθύνθηκε
προς την καφετέρια όπου έπινε τους πρώτους εφηβικούς του καφέδες δίπλα στη θάλασσα.
Αναγνώρισε από μακριά τη φιγούρα του Νικηφόρου, του ίδιου σερβιτόρου που δούλευε
χρόνια πριν, όταν εκείνος τελείωνε το Λύκειο. Φαινόταν κουρασμένος και γερασμένος, με
τα μαλλιά του να έχουν αραιώσει, διατηρούσε όμως την ίδια ξεπερασμένη κόμμωση –
χαίτη και χωρίστρα στη μέση – και το ίδιο κι απαράλλακτο στυλ ντυσίματος από τότε.
Πλησιάζοντας ο Τζόνι, τον άκουσε να προφέρει με δυσκολία τις νέες ξενικές ονομασίες
καφέδων που είχαν μπει στην καθημερινότητά του. “Φραπέ” και “νες” λίγοι καταδέχονταν
πια να πιουν, “ελληνικό” δε, πιθανότατα κανένας. Ενώ προχωρούσε, δεκάδες περίεργα
μάτια άρχισαν να τον ανιχνεύουν διερευνητικά. Κάθισε σ’ ένα απόμακρο τραπέζι κι άρχισε,
χωρίς να βγάλει τα γυαλιά, να παρατηρεί τα πρόσωπα των θαμώνων. Οι νεανικές φατσούλες
τού ήταν άγνωστες, μερικές μόνο μεστωμένες ρυτίδες κάτι του θύμιζαν απ’ τις εικόνες του
παρελθόντος του.
Ακριβώς στο διπλανό του τραπέζι καθόταν μόνος ένας ευτραφής κοκκινομάλλης,
περίπου στην ηλικία του, που έπαιζε νωχελικά ένα εκνευριστικό μπεγλέρι και κοιτούσε
πεινασμένα μια δροσερή προκλητική μαθήτρια. Πιπίλιζε κάτι μεταλλικό στο στόμα του και
με μια κίνηση της γλώσσας του αποκαλύφθηκε ένα ευρώ. Ο Τζόνι τινάχτηκε σχεδόν απ’ τη
θέση του αναγνωρίζοντάς τον. Ήταν ο Μπόζος, συμμαθητής του στο δημοτικό, μια μορφή
έντονα χαραγμένη στα έγκατα της μνήμης του. Αυτόματα ανασύρθηκαν ξεχασμένες
ιστορίες από την αθώα παιδική του ηλικία. Τον κοίταξε εξονυχιστικά διακρίνοντας ότι οι
σχεδόν τρεις δεκαετίες ελάχιστα είχαν επηρεάσει το παρουσιαστικό του. Τα ατίθασα
κόκκινα μαλλιά του εξακολουθούσαν να πετάγονται αχτένιστα, το άδειο βλέμμα του δεν
είχε διόλου γεμίσει και τα ρούχα του εξακολουθούσαν να στενάζουν από τα υπερβολικά
κιλά του.
Το όνομα Μπόζος δεν ήταν το πραγματικό του, κανείς όμως, ακόμα και οι γονείς του,
δεν τον είχαν φωνάξει ποτέ με άλλο όνομα. Το παρατσούκλι του το χρωστούσε στον
κλόουν ενός τσίρκου που είχε επισκεφθεί τη μικρή επαρχιακή τους πόλη. Ο κλόουν είχε
μονίμως γουρλωμένα μάτια, φορούσε κόκκινη περούκα, η στολή του τον έκανε θεόχοντρο
κι ο ρόλος του θεόχαζο. Ο Μπόζος αποτελούσε τον μόνιμο αποδέκτη χλευασμού λόγω
της μειωμένης ευφυΐας του, των παραπανίσιων κιλών του και του παράταιρου χρώματος των
μαλλιών του, που δεν ταίριαζε γονιδιακά με κανέναν από τους δυο γονείς του. Ο πατέρας
του ήταν μονίμως μεθυσμένος και ο περίγελως αντίστοιχα της κοινωνίας των μεγάλων. Οι
φήμες βοούσαν ότι ο Μπόζος δεν ήταν δικό του παιδί, αλλά καρπός της πανέμορφης, πλην
καταπιεσμένης γυναίκας του με κάποιον γραφικό Εγγλέζο φυσιοδίφη, που τριγύριζε στα
βουνά χειμώνα - καλοκαίρι με κοντό παντελονάκι, σανδάλια και λευκές λερωμένες κάλτσες.
Ο Μπόζος είχε δυο παράξενες συνήθειες όταν ήταν παιδί, που τον έκαναν να ξεχωρίζει.
Καταρχήν έγλειφε μονίμως ένα τάλιρο και με μια ανεξήγητη μανία το κροτάλιζε στα
δόντια του. Ο Τζόνι διαπίστωσε έκπληκτος ότι τρεις δεκαετίες μετά η συνήθεια αυτή δεν
είχε διόλου αλλάξει. Και κατά δεύτερον, ποτέ δεν κουβαλούσε τη σχολική του τσάντα στην
πλάτη, όπως όλα τ’ άλλα παιδάκια, αλλά την έσερνε πάντα στο χώμα πιασμένη στη ζώνη
του μ’ ένα χοντρό σύρμα, σαν όνος δεμένος με αλέτρι. Σε κανέναν ποτέ δεν εξήγησε τους
79
Γιάννης Φαρσάρης

λόγους των συνηθειών του και δεχόταν πάντα στωικά και αδιαμαρτύρητα τον σαρκαστικό
τριπλό καταιγισμό “ο Μπόζος, ο γλείφτης, ο πετρογάιδαρος”.
Αφού ρούφηξε διασκεδαστικά τον αποτυχημένο νερουλό εσπρέσσο του, ο Τζόνι
σηκώθηκε να επιστρέψει στο ξενοδοχείο του. Ο κουμπαράς των αναμνήσεών του είχε
απρόσμενα σπάσει, κάνοντάς τον πλουσιότερο. Ο Μπόζος τον κοίταξε για ακόμα μια φορά
αφηρημένα με τα θολά του μάτια κι έβγαλε δυο συγχρονισμένους ήχους, σαν να τον
αποχαιρετούσε. Έναν με το μπεγλέρι στα δάχτυλα κι έναν με το ευρώ στα δόντια.
Περπατώντας στους έρημους δρόμους της πόλης, άλλη μια έκπληξη με τη μορφή
γυναικείας φιγούρας τον έκανε να κοντοσταθεί. Αναγνώρισε απέναντί του την πρώτη του
εφηβική ανεκπλήρωτη αγάπη, την πρώτη γυναίκα που τον μύησε στα μυστικά του έρωτα κι
έπειτα τον έκανε να κλάψει πικρά με την απόρριψή της. Ήταν η Λήδα, η καλλονή του
Λυκείου τους, ο μύχιος πόθος κάθε δεκαεπτάχρονης ανδρικής φαντασίωσης, η απόλυτη
θηλυκή αρμονία. Η γυναίκα που δεχόταν δεκάδες ερωτικά ραβασάκια ημερησίως και
μοίραζε αφειδώς υποσχέσεις με ρυθμό καλοδουλεμένης μηχανής. Η πλέον μισητή
κορασίδα στον κύκλο των κοριτσιών, λόγω της γενναιοδωρίας της φύσης. Εκείνη που
χάρισε στον Τζόνι τα φιλιά της και το κορμί της για μερικές μονάχα μέρες και στη
συνέχεια τον άφησε σύξυλο, σαλπάροντας προς άλλα αρσενικά λιμάνια.
Μια ανατριχίλα χάιδεψε τη σπονδυλική του στήλη, όταν άκουσε την ξεχασμένη φωνή
της να απευθύνεται στο πιτσιρίκι της που κλαψούριζε κρεμασμένο απ’ το φουστάνι της.
Ενδόμυχα του γεννήθηκε η επιθυμία να τρέξει και να την αγκαλιάσει. Την κοίταξε
παγωμένος, καθώς πλησίαζε προς το μέρος του και η καρδιά του σκίρτησε διπλά. Από
δέος για τη θρυλική μορφή που είχε στοιχειώσει τις εφηβικές του ονειρώξεις, αλλά και από
απογοήτευση για τη μίζερη κατάντια που αντίκριζε. Μια αχλαδόσχημη παχουλή
καρικατούρα έσπρωχνε αργά και βαριεστημένα, σαν φρεγάτα, ένα μωρουδιακό καρότσι. Οι
τρεις δεκαετίες, ο γάμος και οι δυο γέννες είχαν αποτυπωθεί τραγικά στο παρουσιαστικό
της. Μόλις έφτασε ακριβώς δίπλα του, κοντοστάθηκε απορημένη με την έκπληξή του. Η
Πίκρα κατοικούσε αυτοκρατορικά στο πρόσωπό της, σκάβοντας ρυτίδες για να
διασκεδάσει. Τάχυνε το βήμα του και κατέβασε το κεφάλι να μην τον αναγνωρίσει.
Νιώθοντας το θλιμμένο βλέμμα της να τον ακολουθεί, του έφυγε κάθε λαχτάρα να τη
σφίξει στην αγκαλιά του. Δεν μπορούσε ν’ αγκαλιάσει ένα φάντασμα. Όσο πολύ χάρηκε
όταν συνάντησε τον Μπόζο, τόσο αποκαρδιώθηκε μόλις αντίκρισε τον παιδικό του πόθο,
που σιγόκαιγε ακόμα στη ρίζα της ψυχής του.
Δυο ανθρώπους δεν ξεχνά ποτέ ένας άντρας καθ’ όλη τη διάρκεια της ζωής του: Τον
λοχία που του σπάει τον τσαμπουκά με καψόνια στο κέντρο βασικής εκπαίδευσης στον
στρατό και την πρώτη γυναίκα που ερωτεύεται αθεράπευτα στην αθώα εφηβεία και του
τσακίζει την αθωότητα.
Φτάνοντας στο ξενοδοχείο αντιλήφθηκε πως οι ατέλειωτες ώρες χαλάρωσης και
ενδοσκόπησης τον είχαν κουράσει. Καλή η επαρχία, καλές οι παιδικές μνήμες, ένιωθε
όμως ότι ανήκε αλλού. Ξεχείλιζε από ενέργεια και δημιουργική διάθεση κι ήταν έτοιμος να
επιστρέψει πίσω στην καθημερινότητα. Πριν γυρίσει στο επίκεντρο των εξελίξεων είχε
ακόμα μια επίσκεψη να κάνει. Το παλιό τσιμεντένιο γερμανικό πολυβολείο της γειτονιάς
80
“JOHNNIE SOCIETY”

του, όπου κατάστρωνε από παιδί τα μεγαλύτερα σχέδιά του, θα γινόταν ξανά το εφαλτήριό
του.
Απέφυγε να περάσει έξω από το πατρικό του σπίτι. Δεν άντεχε να κοιτάξει τον Πόνο
κατάματα, ούτε να συναντήσει την έκπληξη στις γερασμένες φάτσες των γειτόνων. Είχε
θάψει το “τότε” στα τάρταρα και ζούσε μόνο με το παρόν. Πλησιάζοντας με το αυτοκίνητο
στη γειτονιά των παιδικών του σκηνών, δεν αναγνώρισε τον περιβάλλοντα χώρο. Είχε να
πατήσει εκεί από την κηδεία των γονιών του, χρόνια πριν και ο τόπος είχε γεμίσει από
πολυκατοικίες και αυτοκίνητα. Φτάνοντας στο χωράφι με τις ανθισμένες μνήμες, είδε
ολάκερη τη ζωή του να απεικονίζεται σε μια εικόνα καταστροφής.
Τα λιόδεντρα, όπου σκαρφάλωνε μικρός να μαζέψει τζιτζίκια, είχαν ξεριζωθεί. Το
τσιμεντένιο πολυβολείο είχε προσφάτως κατεδαφιστεί και στη θέση του έχασκαν
συμμετρικές τρύπες για τα θεμέλια μιας νέας πολυκατοικίας. Τα τσιμεντένια κομμάτια
βρίσκονταν ακριβώς δίπλα, ανακατεμένα με τα χώματα της εξόρυξης. Το σημάδι των
κατακτητών, που έστεκε ανέπαφο για πάνω από έξι δεκαετίες, είχε γίνει θυσία στα οικιστικά
όνειρα του νέου ιδιοκτήτη. Τα χορταριασμένα τσιμεντένια απομεινάρια ταυτίστηκαν
πλήρως με τα κομμάτια της διαλυμένης ψυχής του κι όλη η συσσωρευμένη θλίψη άρχισε να
τον συντρίβει. Οι σταγόνες της μνήμης είχαν εξατμιστεί. Έπεσε στα γόνατα, χάιδεψε
νοσταλγικά τις παλιοκαιρισμένες πέτρες και ξέσπασε γοερά. Όλη του η παιδικότητα
κειτόταν κατάχαμα, θυσία στον βωμό του παρόντος. Έκλαιγε ταυτόχρονα για τις θύμησες
που κρύφτηκαν και για το σκηνικό που διαλύθηκε. Ένιωσε μετέωρος στην κόψη του
καιρού, συνειδητοποιώντας πως οι μέρες με γεύση καραμέλας τελείωσαν οριστικά.
Η εικόνα ενός νεαρού αγνώστου που έκλαιγε γονατιστός μπροστά σ’ έναν σωρό από
πέτρες τράβηξε την περιέργεια των γειτόνων. Βλέποντας κόσμο να πλησιάζει, άρπαξε ένα
τσιμεντένιο κομμάτι και άρχισε να τρέχει γοργά. Το να τον αναγνωρίσουν οι συμπατριώτες
του ήταν το τελευταίο πράγμα που θα ήθελε να του συμβεί. Απομακρύνθηκε αλαφιασμένος
προς το ξενοδοχείο, με τη βεβαιότητα πως δεν είχε τίποτα πια να τον συνδέει με την
παιδική του γειτονιά. Έκρυψε μακριά στη λήθη τις εικόνες που είχαν ανασυρθεί στην
επιφάνεια κι αποφάσισε να γυρίσει χωρίς καθυστέρηση στην πρωτεύουσα. Δεν ήταν
καθόλου σίγουρος αν αυτή η ολιγοήμερη φυγή τού έκανε περισσότερο καλό ή κακό.
Έπρεπε να επιστρέψει εκεί που πραγματικά ανήκε και ν’ αγωνιστεί να φέρει τα πάντα σε μια
νέα ισορροπία.
Οι ώρες του γυρισμού δεν ήταν καθόλου εύκολες. Αισθανόταν περίεργα επιστρέφοντας
στον δικό του κόσμο, μιας και γνώριζε εκ των προτέρων ότι δεν τον περίμενε κανείς.
Έφτιαξε στο μυαλό του ένα νοητό κουβά κι άρχισε να βάζει μέσα όσα του είχαν απομείνει.
Είχε ένα όμορφο σπίτι, ένα βολικό αυτοκίνητο, μια μεγάλη γκαρνταρόμπα, ένα λαμπερό
χαμόγελο, μερικούς καλογυμνασμένους κοιλιακούς, δύο πτυχία, επτά χρόνια προϋπηρεσία,
πολύ χιούμορ και ακόμα περισσότερες εμπειρίες. Του αρκούσαν για να είναι ευτυχισμένος;
Όχι, αλλά δεν είχε τίποτα καλύτερο να κάνει απ’ το να βλέπει τον κουβά μισογεμάτο. Η
πρωτεύουσα είχε εκατοντάδες εταιρείες και πέντε εκατομμύρια κατοίκους. Ήθελε απλά μια
δουλειά να του γεμίζει την τσέπη και τις φιλοδοξίες, έναν καλό φίλο να του γεμίζει την ψυχή
και μια, δύο, τρεις καλλίπυγους δεσποινίδες να του γεμίζουν τις νύχτες.
81
Γιάννης Φαρσάρης

Χαμογέλασε με αυτοπεποίθηση όταν κοίταξε απ’ το παράθυρο του αεροπλάνου τον
αττικό ουρανό. Πρώτη του προτεραιότητα ήταν να βρει μια καλή δουλειά. Για όλα τ’ άλλα
δεν ανησυχούσε. Σχεδίαζε ήδη νοητά μια λίστα από εταιρείες, στις οποίες θα έστελνε
βιογραφικό. Κατευθύνθηκε γραμμή προς το σπίτι, με σκοπό ν’ αναζητήσει αγγελίες
στελεχών. Δεν θα ησύχαζε, αν δεν ξημέρωνε η μέρα που θα δικαιωνόταν. Ανοίγοντας την
πόρτα τον αγκάλιασε η σπιτική ζεστασιά. Κάτω από την πόρτα τον περίμεναν αρκετοί
λογαριασμοί, τους οποίους πέταξε στο τραπέζι αδιάφορα. Με αυτούς θα ασχολιόταν στην
ώρα τους, καθώς προείχε η αντεπίθεση για ανεύρεση εργασίας.
Άρχισε να συμβουλεύεται τη λίστα που είχε ετοιμάσει πριν το φευγιό του προς την
πατρίδα, ήταν όμως γεμάτη μόνο από μεγάλες εταιρείες πρώτης κλάσης με ισχυρότατο
όνομα. Κουνώντας το κεφάλι του με απογοήτευση έσκισε τις σημειώσεις του. Μετά το
σούσουρο γύρω απ’ το όνομά του, καμιά πολυεθνική δεν θα τον προσλάμβανε. Έκρινε
σκόπιμο να αναζητήσει την τύχη του προσωρινά σε μια μικρότερη εταιρεία, μέχρι να
κοπάσει ο θόρυβος και να επιστρέψει αργότερα ως θριαμβευτής στην μεγάλη αγορά.
Μπήκε σε δικτυακούς τόπους μικρών αγγελιών κι άρχισε να καταγράφει τις εταιρείες που
αναζητούσαν προσωπικό. Αφού έλεγξε και χτένισε για τελευταία φορά το Βιογραφικό του,
άρχισε να στέλνει μαζικά e-mails σε όσες εταιρείες αναζητούσαν εργαζόμενους με τα δικά
του ή και με λιγότερα προσόντα. Στην ανάγκη θα δεχόταν και χαμηλότερη θέση,
προκειμένου να επιβιώσει στην αγορά. Εξεδήλωσε το ενδιαφέρον του ακόμα και σε μικρές
εταιρείες, στις οποίες έως πρότινος θα απαξιούσε έστω και να αναφερθεί. Σχεδίαζε να κάνει
πρώτα μια διερευνητική βόλτα συνεντεύξεων με όσους θα αντιδρούσαν θετικά, ώστε να έχει
εκείνος τελευταίος το δικαίωμα της επιλογής. Μες στην πικρή απελπισία του διατηρούσε
ακόμα ψήγματα υπερηφάνειας. Έπεσε αποκαμωμένος στον καναπέ μετά από τις δεκάδες
αποστολές. Δεν είχε φανταστεί ποτέ την καριέρα του να παίρνει τέτοια ανάποδη τροπή,
ιδίως μάλιστα όταν στο παρελθόν αρκετές ανταγωνίστριες εταιρείες τού είχαν κάνει
δελεαστικότατες προτάσεις.
«Δεν βαριέσαι, σβούρα είναι και γυρίζει. Ας σώσουμε τώρα την παρτίδα», μονολόγησε
μοιρολατρικά κι ονειρεύτηκε ένα μέλλον γεμάτο σταθερές. Εκείνο που έπρεπε πρωτίστως
να πολεμήσει ήταν η ανασφάλειά του. Τις σκέψεις του διέκοψε μια κλήση στο κινητό.
Πετάχτηκε από τον λήθαργο, καθώς είχε μέρες πολλές ν’ ακούσει τον γνώριμο ήχο. Στην
οθόνη εμφανιζόταν το όνομα του σπιτονοικοκύρη του, που είχε μήνες ολόκληρους να του
τηλεφωνήσει. Χάρηκε που έστω κι ένας άνθρωπος τον θυμήθηκε.
«Τζόνι αγόρι μου, καλημέρα, είσαι καλά;», ακούστηκε η φωνή του, με δήθεν πατρικό
ενδιαφέρον. Ο Τζόνι ποτέ δεν τον είχε συμπαθήσει, αγαπούσε όμως πολύ το σπίτι που
έμενε και δεν ήθελε να το αλλάξει.
«Καλά είμαι, κύριε Ευριπίδη, έλειπα στο εξωτερικό για σεμινάριο», απάντησε ευγενικά,
επιδιώκοντας να αντιληφθεί την πρόθεση του τηλεφωνήματος.
«Ανησύχησα μήπως έπαθες κάτι, γιατί έλεγξα σήμερα τον λογαριασμό μου στην Τράπεζα και
είδα πως δεν έχει μπει το ενοίκιό σου. Μου είχες πει ότι γίνεται αυτόματα η πληρωμή και πήρα να
δω τι γίνεται», εξωτερίκευσε πλήρως την ανησυχία του ο σπιτονοικοκύρης.
«Κάποιο λάθος θα έχει γίνει με την Τράπεζα, κύριε Ευριπίδη, μην ανησυχείτε. Θα το τσεκάρω
82
“JOHNNIE SOCIETY”

και θα σας πάρω. Μέχρι αύριο θα έχω τακτοποιήσει τον λογαριασμό μου», τον καθησύχασε.
«Σου έχω πει, Τζόνι, ότι μ’ αυτά τα λεφτά σπουδάζω την κόρη μου στο εξωτερικό. Αύριο σε
παρακαλώ φρόντισε να μπει το ενοίκιο, γιατί το έχω μεγάλη ανάγκη», κλαψούρισε κακόμοιρα ο
μεσήλικας εισοδηματίας. Η απαιτητική, γλοιώδης φωνή του εκνεύρισε αφάνταστα τον
Τζόνι. Δεν του είχε καθυστερήσει ούτε μια φορά το ενοίκιο τα τελευταία τρία χρόνια που
έμενε στο σπίτι του. Και ήξερε πολύ καλά πως ο κύριος Ευριπίδης είχε έσοδα από
πολλαπλές πηγές και η κόρη του δεν περίμενε το δικό του ενοίκιο για να ζήσει.
Θυμήθηκε τους λογαριασμούς που είχε αφήσει στο καθιστικό. Συνήθιζε να τους
ξεφυλλίζει απλά για ενημέρωση, με δεδομένο ότι λόγω έλλειψης χρόνου είχε δώσει πάγιες
εντολές πληρωμής από τον λογαριασμό όπου έμπαινε ο μισθός του. Και ευτυχώς, ο υψηλός
μισθός του μαζί με τα bonus έφταναν πάντα να καλύψουν τις συχνές σπατάλες του.
Ανοίγοντας τους φακέλους είδε ανησυχητικά μεγάλα νούμερα ως υπόλοιπα στις πιστωτικές
του κάρτες, που πλησίαζαν επικίνδυνα το υψηλό όριο. Έξυσε το κεφάλι του αμήχανα,
υποσχόμενος στον εαυτό του για μία ακόμα φορά πως θα ελάττωνε τις δαπάνες του.
Παραξενεύτηκε όμως που δεν είχαν μεταφερθεί ακόμα τα λεφτά του ενοικίου. Έπρεπε να
επικοινωνήσει άμεσα με την τράπεζά του, κυρίως επειδή σιχαινόταν την ενοχλητική μιζέρια
του σπιτονοικοκύρη του.
Τα μαντάτα της τηλεφωνήτριας δεν ήταν ό,τι πιο χαρμόσυνο είχε ακούσει ποτέ. Οι
αυτόματες πληρωμές των πιστωτικών του καρτών και των λογαριασμών ρεύματος και
τηλεφώνου είχαν εξαντλήσει το αποθεματικό του και δεν επαρκούσαν για να πληρωθεί το
ενοίκιο. Χλώμιασε, μελετώντας ενδελεχώς τους λογαριασμούς. Οι χρεώσεις του τελευταίου
μήνα ήταν ασύλληπτα υπερβολικές. Τα ψώνια του Λονδίνου, τα ακριβά ρούχα και τα
γκουρμέ γεύματα αθροίζονταν σε υψηλά, ακόμα και για κείνον, επίπεδα. Του είχε συμβεί
ξανά ουκ ολίγες φορές, αλλά ερχόταν ο μισθός των επόμενων μηνών να καλύψει τις δόσεις
των πιστωτικών. Θυμήθηκε έντρομος πως εκείνον τον μήνα δεν είχε να λαμβάνει μισθό.
«Πρέπει επειγόντως να βρω δουλειά, έστω και με τα μισά λεφτά», σφύριξε με σφιγμένα
δόντια και μπήκε ξανά στο Internet να στείλει κι άλλα Βιογραφικά. Για πρώτη φορά έμενε
ταπί και δυστυχώς δεν ήταν καθόλου, μα καθόλου ψύχραιμος. Στο μυαλό του γεννήθηκε
πάλι ο εικονικός κουβάς. Μόνο που το ίδιο χέρι αυτή τη φορά έβγαζε πράγματα από τον
κουβά και τα πέταγε στο άπειρο. Το χέρι πρώτα πήρε τους γονείς του και κατόπιν την
Ιωάννα, τη δουλειά του, τον κολλητό του τον Διονύση, τα λεφτά του, την ελπίδα για το
μέλλον του. Συνειδητοποίησε ξαφνικά πως ο κουβάς ήταν η ίδια του η ζωή του και το χέρι
η Μοίρα. Έριξε ένα σάλτο και της άρπαξε απ’ το χέρι την ελπίδα, πριν την εκσφενδονίσει
στο άπειρο. Μπορεί να μην του είχε απομείνει πια τίποτε, δεν ήθελε όμως να χάσει τα
όνειρά του για το μέλλον. Κράτησε σφιχτά την ελπίδα στη χούφτα του κι έπεσε
αποκαμωμένος κατάχαμα, ξεσπώντας σε λυγμούς. Το μάγουλό του ακούμπησε στα
πλακάκια, τα παγωμένα και ψυχρά, που του θύμισαν τον θάνατο των γονιών του.
Πέρασε τη νύχτα στο πάτωμα, χωρίς να το καταλάβει. Η επόμενη μέρα ήταν μουντή,
με τον ήλιο να κοροϊδεύει τους πάντες πίσω απ’ τα σύννεφα. Πίνοντας τον πρωινό καφέ στο
παράθυρο, ανατρίχιασε με τη σκέψη πως από κείνη την αρρωστιάρα μέρα περίμενε πολλά
λυτρωτικά τηλέφωνα από εταιρείες και θετική ανταπόκριση στις αιτήσεις του. Έλεγξε
83
Γιάννης Φαρσάρης

σπασμωδικά το κινητό του για σήμα και μπαταρία, έβαλε χαλαρωτική μουσική και
συνδέθηκε στο Internet να διαβάσει την αλληλογραφία του. Η καρδιά του χτύπαγε
ακανόνιστα όση ώρα κατέβαιναν τα μηνύματα. Περίμενε τις πρώτες ελπιδοφόρες
απαντήσεις από τις Εταιρείες για κλείσιμο συνέντευξης. Με λύπη διαπίστωσε πως το μόνο
που έλαβε ήταν για μία ακόμα φορά τα ενημερωτικά newsletters, στα οποία είχε γραφτεί
συνδρομητής. Έκρινε πως ίσως ήταν νωρίς ακόμα για απαντήσεις και βυθίστηκε στην
ανάγνωσή τους για να μη χάσει την επαφή με τις εξελίξεις.
Ξεφυλλίζοντας το πρώτο, το μάτι του έπεσε με νοσταλγία πάνω στη στήλη
“Μετακινήσεις στελεχών”. Λαχταρούσε να δει τ’ όνομά του να φιγουράρει ως λαμπρή
μεταγραφή με αύξηση μισθού, πολυτελές αυτοκίνητο, απεριόριστο κινητό, έξοδα κινήσεως,
ταξίδια και κλιμακωτά bonus. Τα μάτια του άνοιξαν διάπλατα μόλις αντίκρισε μια
ανακοίνωση της παλιάς του Εταιρείας. Ένα πολιτικά ορθό Δελτίο Τύπου έδινε
διευκρινήσεις σχετικά με τις φήμες που ακούγονταν και γράφονταν, ενώ παράλληλα
ανακοίνωνε την απόλυση του Τζόνι, του παλιού Προϊσταμένου του και του πρώην
κολλητού του Διονύση, γιατί “με απανωτά σφάλματα και λανθασμένους χειρισμούς, οδήγησαν σε
ισχυρή κάμψη το κυριότερο εμπορικό προϊόν”. Η Εταιρεία αιτιολογούσε την έκδοση του
Δελτίου Τύπου “προς αποκατάσταση της σύγχυσης που έχει δημιουργηθεί τις τελευταίες ημέρες
από δημοσιεύσεις του κλαδικού τύπου”.
Ξεροκατάπιε ξεψυχισμένα. Άνοιξε νευρικά τα υπόλοιπα newsletters και επισκέφθηκε
τους σχετικούς δικτυακούς τόπους επιχειρηματικής ενημέρωσης. Άρχισε να σχηματίζει
σαφή εικόνα για το παζλ που είχε δημιουργηθεί τις προηγούμενες ημέρες της απουσίας
του. Η αγορά ολόκληρη είχε βουίξει με τη συνέντευξη που είχε παραχωρήσει ο πρώην
Προϊστάμενός του στο μεγαλύτερο περιοδικό μάρκετινγκ, κατηγορώντας τον Γενικό
Διευθυντή της Εταιρείας για ύποπτη εύνοια προς στο πρόσωπο του Τζόνι και αφήνοντας
παράλληλα αιχμές για την ύπουλη σχέση εκείνου με την Τζένη.
Ό,τι ονειρευόταν ο Τζόνι σε όλη του την καριέρα ξετυλιγόταν μπροστά του, ως ο
χειρότερος εφιάλτης. Είχε γίνει αντικείμενο συζήτησης στην αγορά, με τον χειρότερο όμως
τρόπο. Η συνέντευξη αλλά και το Δελτίο Τύπου της Εταιρείας φιγουράριζαν περίοπτα σε
όλα ανεξαιρέτως τα επιχειρηματικά έντυπα και τα σομόν οικονομικά ένθετα των τελευταίων
ημερών. Η Εταιρεία του ήταν πανευρωπαϊκός κολοσσός και ο εκδικητικός πόλεμος μεταξύ
του απολυμένου Προϊσταμένου και του Γενικού Διευθυντή Ελλάδας ήταν απαλό βούτυρο
στο εφτάζυμο ψωμί των δημοσιογράφων. Με θύμα εκείνον.
Ο κόσμος σκοτείνιασε για απειροστή φορά γύρω του. Μια άβυσσος απλώθηκε παντού
και το κορμί του καταβροχθίστηκε από το μαύρο χάος. Η φωτεινή του ελπίδα
μεταμορφώθηκε σε μελανό κοράκι που, κράζοντας θλιβερά, άνοιξε τα φτερά και χάθηκε
στα τάρταρα. Η πιθανότητα να βρει δουλειά μεταμορφωνόταν σ’ ένα μηδενικό που όλο και
μεγάλωνε. Ένιωσε την ψυχή του σαν μασημένη τσίχλα ή ακόμα καλύτερα, σαν
χρησιμοποιημένη οδοντόκρεμα. Το σπίτι δεν τον χωρούσε πια και το κορμί του ζητούσε
οξυγόνο.
Για μία ακόμα φορά κρύφτηκε στο αυτοκίνητο του κι άρχισε να οδηγεί στα τυφλά. Ο
ήλιος είχε ξεφύγει από το κυνηγητό των νεφών και έλαμπε ανεμπόδιστα. Ούτε που τον
84
“JOHNNIE SOCIETY”

πρόσεξε όμως, καθώς μια σκέψη μόνο στριφογύριζε θορυβωδώς μέσα του σαν την
κληρωτίδα του πρωτοχρονιάτικου λαχείου. Να αυτοκτονήσει. Ίσως έτσι έβρισκε ησυχία
και γαλήνη πλάι στους γονείς του. Μάρσαρε με όση δύναμη διέθετε στο δεξί του πόδι και
χώθηκε ακροβατώντας επικίνδυνα στους γεμάτους δρόμους. Οδηγούσε δαιμονισμένα
χωρίς ίχνος προσανατολισμού κι άρχισε να χάνεται σε δρόμους που δεν είχε ξαναβρεθεί
ποτέ. Οι ταμπέλες έδειχναν πως κατευθυνόταν προς τις δυτικές συνοικίες. Ζώντας στα
λαμπερά κτίρια του βορρά, απεχθανόταν ακόμα και την ύπαρξή τους. Λίγο που τον ένοιαζε
όμως πια. Η κοινωνική γεωγραφία της πρωτεύουσας είχε σημασία γι’ αυτόν παλιά, όταν
ήταν ακόμα ζωντανός. Τώρα πια ήταν άψυχος, συνθλιμμένος κάτω από την πατούσα της
άκρατης μοναχικής επιβίωσης στον κόσμο των δυνατών. Το βλέμμα του είχε θολώσει,
καθώς έστριβε μηχανικά το τιμόνι κι ανέβαζε διαρκώς την ταχύτητα.
Το σημείο μηδέν δεν άργησε να φτάσει. Χάνοντας τον έλεγχο του αυτοκινήτου του,
καβάλησε ένα πεζοδρόμιο και βρέθηκε να προσγειώνεται ανώμαλα πάνω στις ανθισμένες
βουκαμβίλιες ενός πάρκου. Το τράνταγμα τον ξύπνησε και το οπτικό του πεδίο γέμισε μοβ
λουλούδια. Νόμισε προς στιγμή, αντικρίζοντας το πένθιμο φόντο του παμπρίζ, πως
βρέθηκε στον άλλο κόσμο. Άνθρωποι άρχισαν να μαζεύονται γύρω του ρωτώντας τον αν
είναι καλά. Δεν ήθελε να μιλήσει σε κανέναν, ήθελε μόνο ένα τσιγάρο και λίγο νερό.
Ευτυχώς για κείνον, είχαν τσαλακωθεί ελαφρά μοναχά μερικές λαμαρίνες στο μπροστινό
μέρος. Έβαλε ξανά μπροστά και κατέβασε αργά το αυτοκίνητο στον δρόμο, με τη
χειρωνακτική βοήθεια των περαστικών. Το πάρκαρε πρόχειρα στην άκρη του δρόμου και
αναζήτησε το κοντινότερο περίπτερο.
Ήπιε μονορούφι ένα μπουκάλι νερό, άναψε τσιγάρο και κάθισε σ’ ένα διπλανό παγκάκι
να ξαποστάσει, γιατί η ένταση του έκοβε τα πόδια. Σκούντησε την μισοκοιμισμένη όρασή
του και της έδειξε το πάρκο που έσφυζε από ζωντάνια. Μωρομάνες έκοβαν νωχελικές
βόλτες με τα καροτσάκια στη λιακάδα. Παππούδες βίωναν καρτερικά τη δύση της
περιπλάνησής τους με χιλιοειπωμένες ιστορίες και βλέμμα νωθρό, που όμως έλαμπε στη
θέα της νεανικής θηλυκής σάρκας. Ακαμάτες νεαροί είχαν σχεδόν ξαπλώσει στα παγκάκια
με τις αθλητικές εφημερίδες να καμουφλάρουν τις πεινασμένες ματιές τους. Παιδάκια
έτρεχαν πέρα - δώθε αεικίνητα και ανήσυχα με φωνές και κλάματα. Τόση ζωή μαζεμένη σε
τόσα λίγα τετραγωνικά του θύμισε κυριακάτικη βόλτα σε πλατεία επαρχιακής κωμόπολης.
Κι όμως ήταν Τετάρτη μεσημεράκι κι η πλατεία ήταν γεμάτη σφρίγος. Ένα πιτσιρίκι, με
ρούχα γεμάτα χώματα, τον πλησίασε διστακτικά.
«Πώς σε λένε εσένα;», τον ρώτησε με μάτια που πέταγαν σπίθες.
«Τζόνι με λένε, εσένα;», του απάντησε απορημένος από την ξαφνική εισβολή στη μοναξιά
του.
«Εμένα Γιάννη!», κορδώθηκε περήφανα ο μικρός στην προσφώνηση του ονόματός του.
«Ωραία, έχουμε το ίδιο όνομα!». Η γλύκα του μικρού άρχισε να του πλαταίνει το
χαμόγελο.
«Όχι εμένα με λένε Γιάννη και σε σένα Τζόνι», διαφώνησε ο πιτσιρίκος σθεναρά.
«Μα το ίδιο είναι, απλά το δικό μου είναι το όνομα Γιάννης, μεταφρασμένο στα Αγγλικά», του
διευκρίνισε μειδιώντας εκείνος.
«Γιατί, Άγγλος είσαι;»
85
Γιάννης Φαρσάρης

«Όχι, Έλληνας είμαι, αλλά με φωνάζουν έτσι, επειδή ένας προπάππους μου ζούσε στην
Αμερική». Το πιτσιρίκι γούρλωσε γεμάτο απορία.
«Μαμά, έλα να δεις έναν άνθρωπο που είναι Έλληνας, αλλά τον φωνάζουν με αγγλικό όνομα!»,
απευθύνθηκε στη μητέρα του έκπληκτος με την ανακάλυψή του. Μια νεαρή κοπέλα, όχι
μεγαλύτερη από είκοσι πέντε, πλησίασε στο παγκάκι και χαμογέλασε καλοσυνάτα στον
Τζόνι.
«Μην τον παρεξηγείτε τον Γιαννάκη, του αρέσει να μιλάει με κόσμο», δικαιολογήθηκε
πιάνοντάς τον απ’ το χέρι και τραβώντας τον προς το δικό της παγκάκι. Ο πιτσιρίκος
αντέδρασε και γύρισε πονηρά προς το μέρος του.
«Τζόνι, έχεις γκόμενα; Αν ναι, θα μου πάρεις σοκολάτα· αν όχι, πατατάκια».
Η όψη του Τζόνι φωτίστηκε από την ευρηματικότητα του μικρού. Η μητέρα του,
ντροπιασμένη, του έκλεισε το στόμα με το χέρι και τον τράβηξε απότομα.
«Έχω, αλλά δεν με θέλει», μονολόγησε εκείνος με μουδιασμένη φωνή, φέρνοντας στον
νου του τη μορφή της Ιωάννας.
«Άρα, θα μου πάρεις και σοκολάτα και πατατάκια!», πανηγύρισε θριαμβευτικά ο Γιαννάκης
και ξέφυγε απ’ τον έλεγχο της μητέρας του. Ο Τζόνι ξέσπασε σ’ ένα τρανταχτό γέλιο και
τον σήκωσε ψηλά στην αγκαλιά του. Ο μικρός, χαρούμενος, του έδειξε το περίπτερο, ενώ η
μητέρα αγωνιούσε να σώσει την κατάσταση.
«Αφήστε τον, κυρία μου, δεν μ’ ενοχλεί, είναι γλυκύτατος», την καθησύχασε κι η καρδιά του
άρχισε να μαλακώνει. Στο περίπτερο ο μικρός έκανε πράξη την προτροπή του Τζόνι “πάρε
ό,τι θέλεις” και άρχιζε να γεμίζει με λαχτάρα την αγκαλιά του και τις τσέπες του με ό,τι
έβρισκε μπροστά του. Ένα φιλικό νεύμα του Τζόνι καθησύχασε τη μάνα που έτρεμε από
ντροπή. Ενθουσιασμένος ο μικρός, του έδωσε ένα ζουμερό φιλί στο μάγουλο κι έτρεξε να
μοιραστεί τα δώρα με τους φίλους του.
«Είσαι πολύ καλός Τζόνι, είναι βλαμμένη η γκόμενα που δεν σε θέλει!», του φώναξε
απομακρυνόμενος κι η δολοφονική ατάκα τον άφησε άφωνο. Η μητέρα του έγνεψε ταπεινά
μια ευχαριστία και πήρε τον μικρό στο κατόπι. Πληρώνοντας τον περιπτερά, έμεινε να
κοιτάζει τα ρέστα στην παλάμη του.
«Με λιγότερο από δέκα ευρώ κάνεις ένα πιτσιρίκι ευτυχισμένο», μονολόγησε έκπληκτος. «Πιο
ακριβή είναι μια σταλιά espresso στα δικά μας μαγαζιά!». Ζώντας σε παντελώς διαφορετικό
περιβάλλον, ακόμα κι αυτές οι μικρές διαπιστώσεις του έκαναν τρομερή εντύπωση.
Ξανακάθισε στο παγκάκι του και πήρε μια ζεστή ανάσα. Η συναναστροφή του με τον
μπόμπιρα τον είχε βγάλει για λίγο από τα σκοτάδια της βύθισής του. Ένα πουλί έκρωξε
νωχελικά ακριβώς από πάνω του κι άνοιξε τα φτερά του. Αισθητά πιο ξαλαφρωμένος,
άρχισε ξανά να παρατηρεί τα σκυλιά που χουζούρευαν στη λιακάδα. Μια θετική αύρα τον
διαπέρασε. Συνέκρινε την εικόνα που απλωνόταν μπροστά του με την αντίστοιχη των
πλατειών, όπου συνήθιζε να συχνάζει. Η διαφορά ήταν προφανής. Κανένας δεν είχε
επιτηδευμένο βλέμμα, ούτε καν ντύσιμο και το περπάτημά όλων ήταν νωχελικό.
Αντίστοιχη εικόνα είχε συναντήσει μόνο στην πλατεία του χωριού της μητέρας του, που
πήγαινε μικρός με τους γονείς του. Ένιωσε τον χρόνο να γυρίζει πίσω και να τον αγκαλιάζει
και σηκώθηκε να φύγει, για να πάρει μαζί του το αγνό συναίσθημα. Ο πιτσιρίκος μόλις
αντιλήφθηκε την κίνησή του, έτρεξε προς το μέρος του με όλη τη δύναμη των ποδιών του.
86
“JOHNNIE SOCIETY”

Του έτεινε με ορθάνοιχτα μάτια μια καραμέλα και του φώναξε:
«Τζόνι, πότε θα ξαναρθείς; Εγώ είμαι εδώ κάθε μεσημέρι. Η μαμά, όση ώρα είμαι στο
νηπιαγωγείο, μαγειρεύει και ξεσκονίζει και μετά έρχεται να με πάρει να έρθουμε εδώ να παίξουμε.
Μετά, σχολάει ο μπαμπάς απ’ την οικοδομή και πάμε όλοι μαζί στο σπίτι για φαγητό. Γιατί δεν
παίρνεις την καραμέλα, δεν σου αρέσει; Η μαμά λέει πως χαλάει τα δόντια, γι’ αυτό;». Ο
χειμαρρώδης λόγος του μικρού τον συνεπήρε.
«Μένω μακριά από δω, Γιαννάκη, αλλά σου υπόσχομαι πως θα ξαναρθώ σύντομα». Του
χάιδεψε με στοργή τα άτακτα μουσκεμένα μαλλιά και πήρε την καραμέλα. Όση ώρα
απομακρυνόταν με το αυτοκίνητο, ο μικρός τού κουνούσε το χέρι αποχαιρετώντας τον.
Λίγα λεπτά αργότερα, ξυπνώντας από τον λήθαργο, βρέθηκε ξανά κολλημένος στην
κίνηση με κατεύθυνση προς το σπίτι του. Δεν μπορούσε να φανταστεί πως στη δυτική
καρδιά της πρωτεύουσας κρυβόταν ένας άλλος παράξενος κόσμος. Είχε συνηθίσει τα
τελευταία χρόνια στην πολυτέλεια, τις φανταχτερές γραβάτες, το άγχος της δουλειάς και
την κίνηση στους δρόμους. Και ξαφνικά έζησε μικρές ήρεμες στιγμές χωρίς επιτήδευση, σ’
ένα παγκάκι που ξεχείλιζε αθωότητα. Το οικοδόμημα της επιτυχίας που τόσα χρόνια έχτιζε
είχε αρχίσει να ραγίζει. Έψαξε μέσα του μερικές ικμάδες δύναμης για να συνεχίσει.
Έφτασε σπίτι ανανεωμένος, αφού πρώτα σταμάτησε να τσιμπήσει κάτι πρόχειρο.
Έπρεπε να τσεκάρει άμεσα τα e-mails του, γιατί η ανάγκη για δουλειά γινόταν ολοένα και
πιο επιτακτική. Η αγωνία του παραχώρησε τη θέση της στην απελπισία, όταν διαπίστωσε
πως κανένας δεν μπήκε στον κόπο να του απαντήσει. Τσέκαρε ξανά το κινητό του. Είχε πιει
κι εκείνο το αμίλητο νερό. Ξεκίνησε να διαβάζει τα νεότερα ενημερωτικά newsletters.
Στην παρελθούσα εργασιακή του καθημερινότητα δύσκολα ξέκλεβε χρόνο να ενημερωθεί.
Τώρα πια ο χρόνος ήταν το μοναδικό αγαθό που του περίσσευε, όλα τ’ άλλα του έλειπαν.
Οι εξελίξεις γύρω από το εμπορικό παιχνίδι της προώθησης τον άφησαν για πρώτη φόρα
ελαφρώς αδιάφορο.
«Τι σημασία έχει να ενημερώνεσαι για ένα παιχνίδι, στο οποίο δεν μπορείς να συμμετέχεις;»,
μονολόγησε πικρά και προχώρησε στη σελίδα με τα παρασκήνια της “Μαρκετέζας”. Η
δεύτερη παράγραφος τού σφηνώθηκε σαν μαχαίρι στην ραχοκοκκαλιά.
“Οι απολυμένοι πρωταγωνιστές του σκανδάλου της οδοντόκρεμας ακολουθούν αντιδιαμετρικές
πορείες. Η παλιά καραβάνα μεταγράφηκε στο άψε - σβήσε στον κυριότερο ανταγωνιστή. Παλιά του
τέχνη κόσκινο, εικοσιβάλε χρόνια στην πιάτσα, σιγά μην είχε πρόβλημα. Ο πολλά υποσχόμενος πάλι,
δεν το βάζει κάτω και αποστέλλει μανιωδώς βιογραφικά σε όποια εταιρεία βρει μπροστά του, όσο
μικρή κι αν είναι. Ο παλιός συνεχίζει στο Champions League και ο νέος παρακαλάει για τη Γ’
Εθνική. Θα σας ενημερώσω μόλις βρει δουλειά, αν και μεταξύ μας, τα κουτσά άλογα κούρσας δεν τα
θέλουν ούτε οι αγρότες για φόρτωμα. Οι αγρότισσες πάντως στη ζοφερή επαρχία θα φοράνε στο εξής
τα γοβάκια τους από κρινόλευκα νεανικά δάκτυλα, που μέχρι χθες πληκτρολογούσαν θανατηφόρα emails…”.
O Τζόνι ξέσπασε σε νευρικό γέλιο με το παραμύθι που είχε πολλά επεισόδια ακόμα.
«Δεν έχω παράπονο όμως, έγινα πρώτη φίρμα στην πίστα. Μόνο που τώρα πια ούτε ο πατέρας της
Τζένης δεν θα με θέλει να του προωθώ τα παπούτσια», αυτοσαρκάστηκε φυσώντας τον καπνό
στο ταβάνι.
87
Γιάννης Φαρσάρης

Η κακοτυχία συνέχιζε να τον κυνηγάει, λες κι η Μοίρα είχε παίξει στο στοίχημα την
εξολόθρευσή του. Ένιωσε υποχείριό της και κατακλύστηκε από μια απέραντη μοιρολατρία.
Το όνειρο της ζωής του βολόδερνε κουρελιασμένο. Έπρεπε να πιάσει το προσωπικό του
παραμύθι από την αρχή και να το βάλει σε τάξη. Προς το παρόν άρχισε να βάζει τάξη στο
σπίτι του που είχε παραμελήσει. Τακτοποίησε τα ρούχα του και ξεχώρισε εκείνα που
έπρεπε να στείλει καθαριστήριο. Αδειάζοντας τις τσέπες των παντελονιών του έκανε δύο
απρόσμενες ανακαλύψεις που τον άφησαν άφωνο. Η τσαλακωμένη απόδειξη από το
αγγλικό εστιατόριο, όπου είχε φάει με την Ιωάννα και την Έρρικα, τον ταξίδεψε πίσω στη
μέθεξη. Το τσιμεντένιο κομμάτι που είχε πάρει από τα συντρίμμια του πολυβολείου της
πατρίδας τον γέμισε με απέραντη νοσταλγία. Τα τοποθέτησε με προσοχή στο τραπεζάκι
του σαλονιού κι έμεινε να τα κοιτάζει για ώρα. Ήταν ο προσωπικός του θησαυρός, τα
απομεινάρια των τελευταίων σημαντικών στιγμών της διαδρομής του.
Τα έχωσε νευρικά στην τσέπη του να τον συντροφεύουν κι ένιωσε την ψυχρή ανάσα της
Φυγής να του χαϊδεύει τον σβέρκο. Ένα ρίγος του τρύπησε το κορμί. Κρύωνε κι όμως
έκαιγε ολόκληρος. Έπιασε το μέτωπό του που κόχλαζε. Η αρρώστια της ψυχής του είχε
αρχίσει να μεταδίδεται και στο σώμα του. Ήταν έτοιμος να καταρρεύσει. Ένας ύπνος, παρ’
όλα αυτά, δεν θα είχε να του προσφέρει τίποτα κι αποφάσισε να τονώσει τον οργανισμό του
αντί να τον ξεκουράσει. Σκέφτηκε όλα όσα θα μπορούσαν να τον στυλώσουν. Άρχισε
νευρικά να ανοίγει τα ντουλάπια της κουζίνας. Ήπιε απανωτά μια ασπιρίνη, κάτι βιταμίνες
που έπαιρνε κατά καιρούς, μια γουλιά ουίσκι και μάσησε μια κουταλιά καφέ.
Είχε αρχίσει να πέφτει το σούρουπο και οι τοίχοι του δωματίου χλώμιασαν. Μάζεψε
κάθε ικμάδα δύναμης και γράπωσε σφιχτά το χέρι της Φυγής. Πετάχτηκε τρέχοντας στον
δρόμο και πήδηξε στο αυτοκίνητο. Για μια ακόμα φορά ήθελε να πετάξει από πάνω του τα
λερωμένα εσώρουχα της πραγματικότητάς του, χωρίς δυστυχώς να διαθέτει καθαρή
αλλαξιά. Η κίνηση στους δρόμους τον έπνιξε και επιθύμησε να φύγει μακριά από την πόλη
με προορισμό τη θάλασσα. Οδηγώντας νευρικά κι επικίνδυνα βγήκε με δυσκολία στην
εθνική οδό, φέρνοντας στα όρια το αυτοκίνητό του. Κανείς, μα απολύτως κανείς δεν θα
στενοχωριόταν αν πάθαινε το παραμικρό. Κατευθύνθηκε δυτικά έχοντας απέναντι τον ήλιο
που είχε αρχίσει να παίρνει την κατιούσα. Οδήγησε για αρκετή ώρα, μέχρι που τα σπίτια
γύρω απ’ τον δρόμο αραίωσαν. Το πράσινο της φύσης σε συνδυασμό με το γαλάζιο τ’
ουρανού τον έκαναν να αισθανθεί λιγάκι πιο ελεύθερος. Η θάλασσα άρχισε να διαφαίνεται
στ’ αριστερά του. Αναζήτησε με λαχτάρα μια παραλία ν’ απολαύσει το ηλιοβασίλεμα.
Βγήκε από την εθνική οδό, ακολουθώντας την πρώτη παράκαμψη και έκοψε κατόπιν σ’
έναν χωματόδρομο που οδηγούσε ίσια στην ακροθαλασσιά. Ήταν τέτοια η ορμή του, που
κάρφωσε το αυτοκίνητο στην αμμουδιά.
Πέταξε τα παπούτσια του στον αέρα, σήκωσε πρόχειρα τα μπατζάκια του παντελονιού
του κι έτρεξε να γίνει ένα με το υγρό στοιχείο. Η δροσιά στα πόδια τον διαπέρασε
ολόκληρο κι άρχισε να ηρεμεί, έχοντας καρφωμένο το βλέμμα στον ορίζοντα. Ανέκαθεν
είχε μια καταλυτική επιρροή πάνω του το ηλιοβασίλεμα. Η φύση μεταμορφωνόταν για
μερικά λεπτά, τα συναισθήματα βάφονταν έντονα και τα πάντα ηρεμούσαν μέσα στο κεφάλι
του. Προτιμούσε, παραδόξως, να βιώνει μόνος του τη δύση χωρίς θηλυκή συντροφιά, όπως
88
“JOHNNIE SOCIETY”

οι περισσότεροι. Γέμισε με πολύχρωμες εικόνες τη φαντασία του κι είδε τις άσχημες
σκέψεις να ταξιδεύουν και να χάνονται. Ήθελε να διαγράψει όλα τα γεγονότα των
τελευταίων ημερών και ν’ αρχίσει απ’ το μηδέν. Οι φλέβες του άρχισαν να διαστέλλονται,
στέλνοντας κύματα ενέργειας σ’ όλο του το κορμί. Η ψυχή του άνοιξε τις φτερούγες της για
να κυνηγήσει τον ήλιο.
Το χτύπημα του κινητού που κουβαλούσε στη δεξιά του τσέπη διέκοψε αναπάντεχα την
ευδαιμονία του. Του πήρε λίγο χρόνο να ξυπνήσει από τον λήθαργο. Με λαχτάρα, αφού
κάποιος επιτέλους τον θυμήθηκε, έβαλε το χέρι στην τσέπη και το έφερε απευθείας στο
αυτί.
«Παρακαλώ;», ακούστηκε ξέπνοη η φωνή του.
«Έλα Τζόνι, ο κύριος Ευριπίδης είμαι». Του γεννήθηκε μια έντονη δυσαρέσκεια και
σιχτίρισε την ώρα που πήρε μαζί του το κινητό. Η αυστηρή μπάσα φωνή του
σπιτονοικοκύρη συνέχισε με τόνο αμείωτο.
«Έλεγξα πάλι τον λογαριασμό στην Τράπεζα και είδα πως ούτε σήμερα κατέθεσες το ενοίκ…».
Ο Τζόνι δεν άντεχε άλλο να τον ακούει. Με μια αυτόματη κίνηση σήκωσε ψηλά το δεξί του
χέρι και πέταξε το κινητό στη θάλασσα. Η καμπύλη τροχιά της συσκευής τού φάνηκε
απόλυτα αρμονική με φόντο το ηλιοβασίλεμα και ο γδούπος της στο νερό ακούστηκε σαν
νωχελική μελωδία στα καταπονημένα αυτιά του.
Ένα πλατύ χαμόγελο φώτισε το πρόσωπό του. Είχε μόλις καταφέρει, εντελώς
αυθόρμητα, να μεταμορφώσει σε πράξη τις σκέψεις που τόσες μέρες τον τυραννούσαν. Ένα
ελαφρύ αεράκι ελευθερίας φύσηξε από την άκρη του ορίζοντα. Είχε επιτέλους σπάσει την
πρώτη αλυσίδα που τον κρατούσε δέσμιο του παρελθόντος και βάλθηκε να χοροπηδάει
μέσα στο νερό. Τα ρούχα του άρχισαν να μουσκεύουν και να γίνονται βαριά. Κάτι σκληρό
αισθάνθηκε να τον ενοχλεί στις βρεγμένες τσέπες. Ξετρύπωσε με δυσκολία το τσιμεντένιο
κομμάτι του πολυβολείου, την απόδειξη του φαγητού με την Ιωάννα και την καραμέλα που
του χάρισε ο μικρός Γιαννάκης. Τα κοίταξε απόκοσμα προσπαθώντας να συμπυκνώσει τι
σήμαινε το καθένα από αυτά για κείνον. Ξετύλιξε απαλά την καραμέλα του μικρού και την
έχωσε στο στόμα του. Μια γλυκόξινη γεύση μανταρίνι τον αναστάτωσε. Έπειτα έσκισε σε
χίλια κομματάκια την απόδειξη και την πέταξε με πάθος στον αέρα, σαν χαρτοπόλεμο. Και
κατόπιν εκσφενδόνισε με όλη του τη δύναμη το τσιμεντένιο κομμάτι στη θάλασσα. Μ’
αυτές τις συμβολικές κινήσεις ξερνούσε βαθιά στα σπλάχνα της Λήθης τις μνήμες που τον
ταλάνιζαν.
Άρχισε με μανία να βγάζει τα βρεγμένα ρούχα του, μέχρι που έμεινε γυμνός. Βούτηξε
ολόκληρος στη θάλασσα και ξεκίνησε να κολυμπάει απεγνωσμένα για να συναντήσει τον
ήλιο που ετοιμαζόταν να τρυπώσει στον ορίζοντα. Ένιωσε ανακουφισμένος την ευλογία του
κρύου νερού πάνω του, καθώς οι φλέβες του είχαν αρχίσει να κοχλάζουν. Στάθηκε ακίνητος
στο νερό να φωτογραφήσει την απεραντοσύνη, μόλις αντιλήφθηκε στον ορίζοντα έναν
γλάρο να κυνηγάει κι εκείνος τον χρυσό δίσκο. Αναγνώρισε αμέσως τα σημάδια της φύσης.
Ο γλάρος ήταν η ψυχή του που φτερούγιζε σ’ έναν άλλο καινούριο κόσμο. Η χρυσόσκονη
του ουράνιου θόλου τον ράντισε, όταν η Θλίψη και η Απογοήτευση τον χαιρέτησαν από
μακριά και βούτηξαν ηττημένες στο νερό. Δυο νέες καλλονές ανέτειλαν απ’ το βάθος του
89
Γιάννης Φαρσάρης

ουρανού και του χαμογέλασαν. Η Πίστη τον έδειξε με το δάχτυλο.
«Κέρνα τον το νέκταρ σου», πρόσταξε την Ελπίδα.
Το σώμα του κι η ψυχή του σφιχταγκαλιάστηκαν με το νερό και τον ήλιο,
σχηματίζοντας αλλόκοτα ζευγάρια. Γέλασε στην πύρινη σφαίρα νιώθοντας το αλμυρό
ευεργετικό χάδι στο γυμνό του κορμί. Όλες οι άσχημες σκέψεις έκαναν μια τελευταία
βόλτα μέσα του κι ετοιμάστηκαν για τη μεγάλη υγρή έξοδο. Μια ξένη δύναμη ξερίζωνε
τους φόβους του, προκαλώντας δονήσεις ίδιες μ’ ενός ηφαιστείου έτοιμου να εκραγεί.
Εκείνο ακριβώς το ασημένιο δευτερόλεπτο που ο ήλιος έδυσε, ο οργασμός του έφτασε
στην λυτρωτική κορύφωσή του σκορπίζοντας το παρελθόν του στη θάλασσα. Τόσο δυνατά
συναισθήματα δεν είχε βιώσει ποτέ πριν και η κάθαρσή του ήταν πλέον ολοκληρωτική. Η
καταχνιά της νύχτας άρχισε να σκεπάζει την ατμόσφαιρα. Άφησε το κορμί του ελεύθερο να
παρασυρθεί από το νερό και πήρε, χωρίς ίχνος δισταγμού, τη Μεγάλη Απόφαση…
90
“JOHNNIE SOCIETY”

.:: III ::.
Ο ΒΛΕΜΜΑ ΤΟΥ ΠΕΤΟΥΣΕ ΣΠΙΘΕΣ ΣΤΟ ΣΚΟΤΑΔΙ. Μάζεψε με ήρεμες κινήσεις τα ρούχα
του που επέπλεαν στο νερό και βγήκε στην αμμουδιά. Ξάπλωσε αισθανόμενος το
κορμί του χαλαρό, πλην εξουθενωμένο. Το κουκούλι του παρελθόντος που τον
τύλιγε είχε σκιστεί κι είχε αναδυθεί από μέσα ένα νέο αμόλυντο σώμα. Ένιωθε
ξαναγεννημένος και το φεγγάρι έδινε στη νύχτα μια λάμψη απόκοσμη. Γύρω του
επικρατούσε νεκρική σιωπή, με εξαίρεση ένα μοναχικό τριζόνι. Έχοντας ήδη χάσει την
αίσθηση του χρόνου, έπεσε στα γόνατα σε στάση προσευχής. Κοίταξε στοχαστικά τον
σκοτεινό ουρανό, θέλοντας ν’ αδειάσει από κάθε σκέψη. Έμεινε ακίνητος, κρατώντας
ακόμα και την αναπνοή του. Τα μάτια του θόλωσαν από δάκρυα ανακατεμένα με ιδρώτα.
Ο τελευταίος στοχασμός του ήταν η αγρύπνια των υποψήφιων ιπποτών στο παρεκκλήσι το
βράδυ πριν από το χρίσμα. Μετά έσβησαν τα πάντα γύρω του και αφέθηκε στη νύχτα. Δεν
έβλεπε τίποτα, δεν άκουγε τίποτα, δεν τον άγγιζε το κρύο που έπεφτε όσο προχωρούσε το
σκοτάδι. Όλοι του οι φόβοι είχαν εξανεμιστεί μες στην κάθαρση. Δεν φοβόταν τίποτα, είχε
την Ελπίδα συντροφιά, ήταν πια απολύτως ελεύθερος.
Τ
Η μέρα της Θέλησης γλυκοχάραξε, βρίσκοντάς τον σε στάση ικεσίας να γίνεται ένα με
τη φύση. Οι πρώτες αχτίδες φωτός επανέφεραν αργά τις αισθήσεις του. Σηκώθηκε με
απαλές κινήσεις, ντύθηκε κι άναψε τσιγάρο. Όλες τις ακίνητες ώρες καμιά επιθυμία δεν είχε
καταφέρει να εισχωρήσει στην έκστασή του. Πλημμύρισε από χαρά με τη διαπίστωση πως
η δύναμη της καρδιάς του υπερνικούσε κάθε άλλο ένστικτο. Άνοιξε τα πνευμόνια του να
φουσκώσουν από νικοτίνη και χαμογέλασε στον ήλιο. Δεν ήταν πια μόνος, καθώς είχε την
αύρα των γονιών του, τον ζωοδότη ήλιο και την καθαρτήρια θάλασσα. Είχε την τιμή να
παρευρεθεί στη γέννηση ενός νέου Τζόνι. Φύσηξε την καύτρα με δύναμη να φωτίσει και την
πέταξε στη θάλασσα.
«Κάνε κι εσύ ένα τσιγάρο, μικρή μου αδερφούλα, το δικαιούσαι», ψιθύρισε και σηκώθηκε
αποφασιστικά. Το αυτοκίνητο τον περίμενε καρτερικά καρφωμένο στην αμμουδιά. Έπαιξε
για λίγο με τους σταθμούς, μέχρι που βρήκε μπαλάντες του ’60. Ανέβασε την ένταση,
έβαλε καρφωτή την όπισθεν και μαρσάροντας βγήκε στον χωματόδρομο. Θα έδινε όλο του
το βασίλειο για έναν καφέ. Σταμάτησε στο πρώτο περίπτερο που συνάντησε και
προμηθεύτηκε ένα σπαστό φραπεδάκι. Με κινήσεις νωχελικές και διάθεση περίφημη, η
διαδρομή προς την πρωτεύουσα τού φάνηκε σαν χαρωπή επιστροφή από σχολική
εκδρομή. Παρατηρώντας τις φάτσες των άλλων οδηγών διαπίστωσε πως έκρυβαν μια
άρνηση. Όλοι θα προτιμούσαν να συνεχίζουν τον ύπνο τους, παρά να βγουν στον δρόμο.
91
Γιάννης Φαρσάρης

Όλοι εκτός από κείνον.
Φτάνοντας αργά στο σπίτι, κάθισε στον καναπέ ν’ απολαύσει έναν εσπρέσσο. Κοίταξε
κυκλικά το αγαπημένο του δωμάτιο και διαπίστωσε πως κάθε οικειότητα είχε χαθεί. Η
μοντέρνα διακόσμηση τού φάνηκε υπερβολικά ξένη, το χρώμα στα έπιπλα και στους
πίνακες αληθινά ψεύτικο. Πήρε χαρτί, μολύβι και βαθιά ανάσα και άρχισε να κρατάει
σημειώσεις. Η έμφυτη οργανωτικότητά του θα του φαινόταν χρήσιμη για ακόμα μια φορά.
Έγραψε ψηλά την αγαπημένη του κεφαλίδα “To-Do List” κι άρχισε να γεμίζει το χαρτί
με πινακάκια, διαγράμματα ροής και σημειώσεις. Συνδέθηκε στο Internet και τσέκαρε την
τρέχουσα τιμή του αυτοκινήτου του. Πήγε στην κρεβατοκάμαρα, άνοιξε διάπλατα την
ντουλάπα κι άρχισε να πετάει τα ρούχα στο πάτωμα. Τα ξεχώρισε σε δύο σωρούς, στον ένα
στοίβαξε τζιν και μπλουζάκια και στον άλλο τα κολλαριστά του πουκάμισα, τις γραβάτες
και τα κοστούμια. Πήγε στη βιβλιοθήκη του κι άρχισε να πετάει τα βιβλία στο πάτωμα,
σχηματίζοντας επίσης δύο στοίβες. Στη μία φόρτωσε τα σχετικά με το Μάρκετινγκ βιβλία
- τον εντυπωσίασε το πλήθος τους - και στην άλλη τα, όχι ιδιαίτερα πολλά, λογοτεχνικά
βιβλία. Ξεφύλλισε μερικά εξ αυτών. Τα περισσότερα τα είχε αγοράσει στις βόλτες που
έκανε με βιβλιοφάγους δεσποινίδες σε κυριλέ βιβλιοπωλεία και δεν μπήκε καν στον κόπο
να τ’ ανοίξει ποτέ. Μετέφερε όλα του τα πράγματα στο σαλόνι και κάθισε λίγο να
ξαποστάσει. Κατόπιν φυλλομέτρησε την ατζέντα του και πληκτρολόγησε στο σταθερό
τηλέφωνο τον αριθμό του σπιτονοικοκύρη του.
«Καλημέρα σας κύριε Ευριπίδη, ο Τζόνι είμαι», του πέταξε με αυτοπεποίθηση και συνέχισε
τη φράση του, πριν προλάβει ο συνομιλητής ν’ αρθρώσει λέξη. «Χίλια συγγνώμη για χθες,
αλλά τελείωσε η μπαταρία του κινητού μου την ώρα που μιλούσαμε», απολογήθηκε
κρυφομειδιώντας.
«Ελπίζω να με πήρες για να μου πεις ότι τακτοποίησες το ενοίκιο», ακούστηκε νευρική η φωνή
του σπιτονοικοκύρη.
«Θα πρέπει ν’ αφήσω το σπίτι, κύριε Ευριπίδη. Η Εταιρεία μου με στέλνει εκτός Αθηνών και
δυστυχώς, θα πρέπει να φύγω άμεσα. Αν μπορείτε, να βρεθούμε αύριο να κανονίσουμε τους
λογαριασμούς και να συμψηφίσουμε την εγγύηση». Η φωνή του έβγαινε γεμάτη σιγουριά. Ο
σπιτονοικοκύρης τα έχασε με το απρόσμενο μαντάτο.
«Λυπάμαι πολύ που φεύγεις, αγόρι μου. Ήσουν καλός νοικάρης», ψέλλισε ο μεσήλικας
εισοδηματίας, με φωνή που ισορροπούσε ανάμεσα στη λύπη και στη δυσπιστία. Η
ανησυχία της μη έγκαιρης πληρωμής του τελευταίου ενοικίου τον είχε κάνει να ξεχάσει την
πρότερη τρίχρονη συνέπεια.
Ο Τζόνι έκλεισε ευδιάθετος το τηλέφωνο. Χαιρόταν ιδιαίτερα που θα έβλεπε για
τελευταία φορά τη φάτσα του αλαζόνα νεόπλουτου. Κούνησε το κεφάλι αμήχανα
συνειδητοποιώντας το υπέρογκο ποσό που πλήρωνε για πενήντα τετραγωνικά. «Είναι στην
καλύτερη συνοικία των Βορείων Προαστίων κι απ’ το παράθυρο βλέπεις πιάτο όλη την Αθήνα»,
ψέλλισε σαρκαστικά μιμούμενος τη φωνή του σπιτονοικοκύρη. «Δεν ανησυχώ για σένα, θα
βρεις άλλο ψωνισμένο κορόιδο να σου τα χώνει», μονολόγησε ενθυμούμενος τη θετική απήχηση
που δημιουργούσε η προσφώνηση της συνοικίας που έμενε στους γύρω του. Θυμήθηκε
ξαφνικά πως οι δυο πρώτες ερωτήσεις που έκανε σε όποιον ή όποια γνώριζε ήταν “Πού
92
“JOHNNIE SOCIETY”

μένεις;” και “Τι δουλειά κάνεις;”. Από τον συνδυασμό των απαντήσεων έβγαζε οριστική και
αμετάκλητη απάντηση για το ποιόν του συνομιλητή. Κούνησε κοροϊδευτικά το κεφάλι του
και ανέλαβε δράση. Άρχισε να τακτοποιεί τα ρούχα και τα βιβλία του για τη μεταφορά. Οι
τρεις τεράστιες βαλίτσες που διέθετε αποδείχτηκαν λίγες για να χωρέσουν την
γκαρνταρόμπα του. Βρισκόμενος σε εύθυμη διάθεση άρχισε να φορτώνεται στον ώμο τα
υπάρχοντά του και να τα κουβαλάει στο αυτοκίνητο, το οποίο επίσης αποδείχθηκε
απελπιστικά μικρό.
«Ο κακός ο γάιδαρος κάνει δυο φορές τη στράτα», θυμήθηκε την παροιμία του παππού του
και ύψωσε στο μέτωπό του δυο δάχτυλα, σαν αυτιά. Τα στρίμωξε όλα κακήν - κακώς και
ξεκίνησε την επίπονη, λόγω κίνησης, διαδρομή προς το Μοναστηράκι. Τίποτα όμως δεν
μπορούσε πια να του χαλάσει τη διάθεση. Πάρκαρε πρόχειρα σ’ ένα στενό και πήρε ανά
χείρας ένα φρεσκοσιδερωμένο ακριβό κοστούμι τελευταίας μόδας κι ένα βιβλίο
μάρκετινγκ. Άρχισε με πολύ κέφι να μπαινοβγαίνει στα μαγαζάκια και να επιδεικνύει την
πραμάτεια του, θέλοντας να συλλέξει όσο το δυνατόν περισσότερες εκτιμήσεις ποσού
αγοράς. Έλεγε σε όλους πως διαθέτει μια πολύ μεγάλη γκαρνταρόμπα και μια πλούσια
συλλογή επιστημονικών βιβλίων και διαπραγματευόταν τιμή χοντρικής.
«Κλεμμένα τά ’χεις, ρε φιλαράκο και θες να τα σκοτώσεις;», τον ρώτησε με αμίμητο ύφος
ένας παλαιοπώλης.
«Όχι φίλε μου, αυτά μου έχουν κλέψει τη ζωή και θέλω να τα ξεφορτωθώ». Η αλήθεια της
αυθόρμητης απάντησης τού γέννησε ρίγος.
«Πεντακόσια ευρώ θες για ένα κοστούμι, ρε μεγάλε; Τόσα είναι ο βασικός μισθός, για κορόιδα
ψάχνεις;», τον ρώτησε επιτιμητικά ένας ηλικιωμένος παλαιοπώλης σηκώνοντας έκπληκτος τα
φρύδια.
«Μα το αγόρασα χίλια ευρώ πριν τρεις μήνες και το έχω φορέσει μόνο δυο φορές», κατάφερε
μόλις να ψελλίσει αναλύοντας τις φράσεις του παλαιοπώλη. «Εσύ πόσα δίνεις;», του αντέτεινε
ηττημένος.
«Να σου δώσω είκοσι τάλαρα στο ένα; Πόσα κομμάτια είπες ότι έχεις;», τον ρώτησε με
μισόκλειστο μάτι και τσιγάρο στο στόμα. Ο νεαρός κατέβασε το κεφάλι απογοητευμένος
κι έξυσε αμήχανα τα γένια του, που είχαν μεγαλώσει και τον ενοχλούσαν. Για τον έως τότε
δικό του κόσμο η αξία της φίρμας ενός κοστουμιού ήταν ανεκτίμητη. Για τους απλούς
ανθρώπους δεν άξιζε ούτε το ένα δέκατο της αγοραστικής του αξίας. Συνέχισε τη βόλτα και
σε άλλα μαγαζιά, χωρίς όμως την ποθητή έκβαση. Είχε αρχίσει να τον κουράζει η όλη
διαδικασία.
Γύρισε στο αυτοκίνητο κι έκανε έναν πρόχειρο υπολογισμό. Χωρίς να το σκεφτεί
περαιτέρω, φορτώθηκε τις βαλίτσες και κατευθύνθηκε προς το υπόγειο του παλαιοπώλη
που είχε δεχθεί ν’ αγοράσει όλα του τα ρούχα. Ανεβαίνοντας λίγο αργότερα τα σκαλιά με
μερικές χιλιάδες ευρώ στην τσέπη, ένιωσε πολύ καλύτερα. Επανέλαβε την ίδια διαδικασία
και με τα βιβλία, διαπιστώνοντας ότι έπιασε πολύ καλύτερα χρήματα συγκριτικά με τα
ρούχα. Η διαφορά της αξίας ανάμεσα στη “συσκευασία” και στην “ουσία” ήταν προφανής.
Πριν αποχωρήσει αποκαμωμένος, έκλεισε για το απόγευμα ραντεβού στο σπίτι του με έναν
άλλο παλαιοπώλη, τον κυρ Πολυχρόνη, που του φάνηκε περισσότερο ντόμπρος και
λιγότερο πονηρός από τους υπόλοιπους. Ένα περιποιημένο διπλό σις - κεμπάπ στο χέρι
93
Γιάννης Φαρσάρης

τον αποζημίωσε για το δύσκολο πρωινό. Κοίταξε το ρολόι του ανήσυχα και κατευθύνθηκε
τρέχοντας προς το αυτοκίνητο, σαν να είχε ραντεβού. Κόντευε να μεσημεριάσει.
Πήρε κατεύθυνση προς τα δυτικά και δυσανασχέτησε για μία ακόμα φορά με την
κίνηση. Προσπάθησε να σχηματίσει νοητά τη διαδρομή της προηγούμενης μέρας. Χάθηκε
μια - δυο φορές κι αναγκάστηκε να ρωτήσει. Μόλις ο ευκάλυπτος της πλατείας ξεπρόβαλε
στην τελική στροφή, δροσίστηκε από μια πρωτόγονη αγαλλίαση. Η εικόνα ίδια κι
απαράλλαχτη με την προηγούμενη μέρα. Οι παππούδες, οι μανάδες, τα πιτσιρίκια, οι
νεαροί ήταν όλοι πιστοί στο μεσημεριανό ραντεβού της ραστώνης. Προμηθεύτηκε ένα
μπουκαλάκι νερό, έναν φραπέ κι ένα πακέτο τσιγάρα από το περίπτερο και κάθισε στο ίδιο
παγκάκι. Δεν ήξερε κανέναν γύρω του κι όμως τα πρόσωπά τους έμοιαζαν οικεία.
Αναζήτησε μάταια τη χαρούμενη φατσούλα του μικρού μπόμπιρα Γιαννάκη. Ίσως ήταν
νωρίς ακόμα, γι’ αυτό χαλάρωσε κι αφέθηκε στις εικόνες, γνωρίζοντας πως ο μικρός δεν θα
τον έστηνε στον ραντεβού. Ένας σκεβρωμένος γέρος τον πλησίασε διστακτικά και του
ζήτησε τσιγάρο.
«Μου τό ’χει απαγορέψει ο γιατρός κι η μπαμπόγρια δεν μου δίνει λεφτά ν’ αγοράσω», σάρκασε
φυσώντας με ηδονή τον καπνό. Το βλέμμα του έκρυβε παράπονο σύμμεικτο με την
περηφάνια των πολλών δεκαετιών. Ρουφώντας ξανά, οι ρυτίδες του βάθυναν. «Σάμπως θα
ζήσω πολλά χρόνια ακόμα, δεκατρείς αρρώστιες κουβαλάω, σιγά μην τις προλάβει ο καρκίνος. Δεν
θα χάσει δα κι η Ελλάδα τον επιστήμονα, ούτε η Βενετιά βελόνι», μονολόγησε καθώς έσερνε τα
βήματά του αργά προς το δικό του παγκάκι. Ήταν τόσο συμπαθητικά αυθεντική η φιγούρα
του, που ο Τζόνι με χαρά θα έκοβε δικά του χρόνια να του τα προσφέρει.
Απέμεινε μοναχός στο παγκάκι του να αγναντεύει τις νωχελικές υπάρξεις. Την προσοχή
του τράβηξαν δυο γάτες που ερωτοτροπούσαν ηχηρά στο παρτέρι, αδιαφορώντας για τα
θορυβώδη τεκταινόμενα στην πλατεία. Στη σκέψη του αναδύθηκε για μια ακόμα φορά η
Ιωάννα. Ασυναίσθητα άνοιξε το μικροσκοπικό σουγιαδάκι που είχε στο μπρελόκ των
κλειδιών του και χάραξε στο παγκάκι “Ιωάννα μου λείπεις”. Έβγαζε τον πόνο του στο ξύλο,
αφού δεν είχε πια κανέναν να του μιλήσει για Εκείνη. Έμεινε για ώρα κολλημένος στα
χοντροκομμένα γράμματα, βουτηγμένος στην ασημένια πιθανότητα να την ξανασυναντήσει
στο σκοτεινό μέλλον.
«Τζόνιιι!!!». Μια φωνή τρύπησε τον αέρα και δυο χέρια τον αγκάλιασαν από πίσω.
Γυρίζοντας αντίκρισε την πιο χαρούμενη φάτσα της ζωής του. Ο μικρός Γιαννάκης είχε
ξεφύγει απ’ τη μητέρα του κι έτρεχε προς το μέρος του. Τον σήκωσε ψηλά, λες κι ήταν το
μικρό του αγαπημένο ξαδερφάκι που είχε να δει καιρό. «Σήμερα δεν θέλω να μου αγοράσεις
τίποτα, μου φτάνει που ήρθες. Η μαμά μου είπε πως δεν ήταν σωστό αυτό που έκανα χθες»,
μουρμούρισε χαμηλώνοντας το κεφάλι. Η ντροπή και η χαρά πολεμούσαν στα μάγουλα
του μικροσκοπικού του προσώπου. Εκείνος γύρισε και κοίταξε τη μητέρα του μικρού, που
στεκόταν αμήχανη μερικά βήματα παραπέρα. Της χαμογέλασε και της έκανε ένα
καθησυχαστικό νόημα. Του ανταπέδωσε το χαμόγελο και πήγε να καθίσει στο διπλανό
παγκάκι με μια φίλη της.
«Πώς πήγε το σχολείο σήμερα μικρέ;», τον ρώτησε με προσποιητά παιδική φωνή. Είχε
καιρό να συναναστραφεί με πιτσιρίκι και δεν βρήκε να πει κάτι πιο πρωτότυπο.
94
“JOHNNIE SOCIETY”

«Η δασκάλα μου έβαλε δέκα με τόνο στη ζωγραφική, αλλά μου είπε πως είμαι πολύ άτακτος και
θα το πει στη μαμά μου, αν συνεχίσω». Ο τόνος της φωνής του μειώθηκε αισθητά, για να μην
τον ακούσει η μητέρα του.
«Κρατάω μυστικό! Τι έκανες στη δασκάλα σου και σε μάλωσε;», του ψιθύρισε κλείνοντάς του
το μάτι.
«Δεν θα πεις τίποτα στη μαμά, ε;». Ένα νεύμα τού έδωσε την ασφάλεια που χρειαζόταν για
να συνεχίσει. «Μουτζούρωσα τη ζωγραφιά του Γιώργου για να μην πάρει δέκα, κατέβασα το βρακί
της Μαρίας γιατί κάνει την κυρία και δεν μας παίζει και έμαθα στα παιδιά μια κακή λέξη που μου
είπαν οι φίλοι μου εδώ στο πάρκο», αποκάλυψε συνωμοτικά και το μουτράκι του κοκκίνισε
ολόκληρο. «Αλλά αύριο θα είμαι καλό παιδί, γιατί αλλιώς θα το πει η δασκάλα στη μαμά και θα μου
τις βρέξει», συμπλήρωσε με μια γκριμάτσα πόνου.
«Δεν είναι σωστά πράγματα αυτά Γιαννάκη! Θα προσπαθείς να ζωγραφίζεις καλύτερα από τον
Γιώργο για να παίρνεις μεγαλύτερο βαθμό και δεν θα μουτζουρώνεις τις δικές του ζωγραφιές. Θα
φωνάξεις αύριο ευγενικά τη Μαρία να παίξετε μαζί κι αν δεν έρθει, θα την περιφρονήσεις εσύ. Βάζω
στοίχημα πως θα τρέξει μετά κλαίγοντας να σου ζητήσει να μπει στην παρέα σας. Κι όσο για την κακή
λέξη, αφού κατάλαβες και μόνος σου πως ήταν κακή, δεν θα έπρεπε να την πεις στα άλλα παιδάκια!»,
τον μάλωσε με αβρότητα.
Στο μουτράκι του μικρού άρχισε να ζωγραφίζεται η ενοχή. Ο Τζόνι τον καταλάβαινε
και του μιλούσε όμορφα, δεν φερόταν σαν τη μητέρα του που φώναζε και του έδινε ξυλιές
με κάθε του σκανδαλιά.
«Δεν είναι κακό που τα έκανες Γιαννάκη, κακό θα είναι να τα ξανακάνεις», τον προέτρεψε σε
τόνο πατρικό και του έτεινε το χέρι. «Είμαστε φίλοι, δεν είμαστε;». Το άγουρο προσωπάκι
φωτίστηκε και ανταπέδωσε, με στυλ ενήλικα, τη χειραψία. «Πήγαινε να παίξεις τώρα
ποδόσφαιρο με τους φίλους σου, που σε περιμένουν. Μόλις τελειώσετε, κερνάω τους νικητές
παγωτό!», υποσχέθηκε εύθυμα. Ένα απαλό χτύπημα στον πισινό τού έδωσε ώθηση προς το
κέντρο της πλατείας.
Έμεινε μόνος να κοιτάει τα πιτσιρίκια από μακριά. Οι φωνές τους κι η αστείρευτη
ενέργειά τους έδιναν ρυθμό στην πλατεία. Μια ζεστασιά τον τύλιξε και βεβαιώθηκε πως είχε
πάρει τη σωστή απόφαση. Με νωχελικές κινήσεις κατευθύνθηκε προς το περίπτερο.
«Ξέρετε αν νοικιάζεται κανένα μικρό σπίτι εδώ στη γειτονιά;», ρώτησε ευγενικά τον
ηλικιωμένο περιπτερά, γνωρίζοντας με βεβαιότητα πως απευθυνόταν στον σωστό άνθρωπο.
Ο περιπτεράς σήκωσε τα γυαλιά του και τον κοίταξε διερευνητικά.
«Ξέρω κάμποσους που αναζητούν νοικάρη. Για σένα το ψάχνεις το σπίτι; Πόσα άτομα θες να
χωράει;». Ήταν εμφανές από το ύφος του πως χαιρόταν που κατείχε πολύτιμες
πληροφορίες.
«Μόνος μου θέλω να μείνω. Ψάχνω για μια φτηνή γκαρσονιέρα, δεν με νοιάζει πώς θα είναι»,
του διευκρίνισε ανασηκώνοντας τους ώμους. Ο γέροντας χάθηκε για μερικές στιγμές σε
επίπονους συνειρμούς, προκειμένου να του προτείνει τη βέλτιστη λύση.
«Εδώ πιο πάνω νοικιάζεται μια μικρή γκαρσονιέρα στο ρετιρέ, αλλά είναι ακριβή. Στον από κάτω
δρόμο έχει άλλη μια, αλλά είναι παράξενη η σπιτονοικοκυρά και δεν στη συνιστώ. Κάτσε να θυμηθώ
τι άλλο μου έχουν πει. Α ναι, εδώ απέναντι πίσω απ’ το ζαχαροπλαστείο έχει άλλη μια παλιά, αλλά
95
Γιάννης Φαρσάρης

δεν ξέρω πόσα ζητάει», του αράδιασε με χειρονομίες προσανατολισμού.
«Πόσο περίπου πάνε τα ενοίκια στη γειτονιά;», τον ρώτησε απροσχεδίαστα. Ήθελε να
αντλήσει όσο το δυνατό περισσότερες πληροφορίες κι ο περιπτεράς φαινόταν πρόθυμος να
τον εξυπηρετήσει.
«Οι τιμές έχουν πάει στα ύψη, νεαρέ μου. Υπολόγισε εκατό πενήντα, διακόσια ευρώ, εξαρτάται
πού θα πέσεις και πόσο θα παζαρέψεις», του απάντησε ο περιπτεράς ξύνοντας τον κρόταφό του.
Ο Τζόνι κάγχασε με το ποσό, που του φάνηκε υπερβολικά μικρό σε σχέση με το ενοίκιο
που έως πρότινος πλήρωνε.
«Έχω να σου προτείνω άλλη μια περίπτωση, αν θες μονοκατοικία με κήπο. Μόνο που είναι πολύ
παλιά», συνέχισε απτόητος. «Λίγο πιο πάνω απ’ εδώ έμενε μια γριά χήρα, που πέθανε πρόσφατα.
Η μοναχοκόρη της που ζει χρόνια στο εξωτερικό τό ’χει αναθέσει για ενοικίαση σ’ έναν γέρο -
δικηγόρο. Είναι μεγάλο το σπίτι, αλλά δεν βρίσκεται να το νοικιάσει κανείς, γιατί είναι πολύ παλιό,
σχεδόν ετοιμόρροπο. Έχει απηυδήσει ο καημένος ο κύριος Ιγνάτιος, ο δικηγόρος, κομμάτι ψωμί θα
το πάρεις! Θέλει όμως αρκετό συμμάζεμα», συμπλήρωσε με ειλικρίνεια.
Ο Τζόνι τον ευχαρίστησε ευγενικά και φώναξε από μακριά τον μικρό Γιαννάκη. Μόλις
έφθασε ασθμαίνοντας, του φόρτωσε την αγκαλιά με δέκα παγωτά και του έκλεισε, μ’ ένα
στοργικό φιλί, ραντεβού για το επόμενο μεσημέρι. Φεύγοντας ανέπνευσε για τελευταία
φορά τον αέρα της αλλιώτικης γειτονιάς. Φαντάστηκε τη μονοκατοικία με τον κήπο που
του είχε περιγράψει ο περιπτεράς και είδε τη νέα σελίδα να γυρίζει αργά, αλλά δημιουργικά
στο μυαλό του.
Κατευθύνθηκε προς τα βόρεια, να ξεμπερδέψει με τις εκκρεμότητές του. Έπρεπε όσο
πιο γρήγορα γίνεται να αποπληρώσει και να διακόψει τις πιστωτικές του κάρτες, το κινητό,
το φως, το νερό και το τηλέφωνο. Να ξεφορτωθεί τα άχρηστα έπιπλα και τις ηλεκτρικές
συσκευές, να ξενοικιάσει το σπίτι και να πουλήσει το αυτοκίνητο. Καθώς τα απαριθμούσε
μέσα του, τα αισθάνθηκε ως ασήκωτο φορτίο. Επιθυμούσε διακαώς να έχει τελειώσει μ’
όλες τις εκκρεμότητες έως το επόμενο μεσημέρι, ούτως ώστε να είναι και τυπικά έτοιμος ν’
αρχίσει τη νέα του ζωή. Γιατί ουσιαστικά την είχε ήδη αρχίσει.
Μόλις έφτασε στο, για τελευταία ημέρα, σπίτι του, άρχισε με μανία να πακετάρει όλα
όσα έκρινε απαραίτητα να τον συντροφεύουν στη νέα του διαδρομή. Ήταν εντυπωσιακά
ελάχιστα. Όσα ήθελε να ξεφορτωθεί τα μάζεψε στη μέση του σαλονιού. Κατέβασε
κουρτίνες, μάζεψε χαλιά και μικροέπιπλα, σήκωσε όλες τις ηλεκτρικές συσκευές, την
τηλεόραση και το DVD player. Κοντοστάθηκε μονάχα μπροστά στον υπολογιστή και στο
στερεοφωνικό και έξυσε σκεφτικός το κεφάλι του. Συνειδητοποίησε πως του ήταν αδύνατο
να ζήσει χωρίς μουσική και χωρίς πρόσβαση στο Internet. Κράτησε ακόμα μια σόμπα, ένα
πορτατίφ, ένα πάπλωμα, μερικές αλλαξιές σεντόνια και λίγες πετσέτες. Όλα τα υπόλοιπα
και κυρίως τα διακοσμητικά αντικείμενα τού φαίνονταν πλέον παντελώς άχρηστα.
«Στην πυρά!», κραύγαζε πετώντας τα με αποστροφή και απορούσε κι ο ίδιος με τον όγκο
των πραγμάτων που έπρεπε να ξεφορτωθεί. «Πεταμένα λεφτά!», μονολόγησε
αποδοκιμαστικά μόλις θυμήθηκε την αξία αγοράς του κάθε αντικειμένου και έδιωξε τη
σκέψη, να μην του χαλάσει τη διάθεση. Τόσες χιλιάδες εργατοώρες στη δουλειά και τόσες
χιλιάδες ευρώ δαπανημένα, για να μείνει εν τέλει ταπί τη μέρα της απόλυσής του.
96
“JOHNNIE SOCIETY”

Είχε μόλις ανάψει φορτισμένος ένα κουρασμένο τσιγάρο, όταν χτύπησε το κουδούνι της
εξώπορτας. Πετάχτηκε ανήσυχος και ανακουφίστηκε μόνο όταν είδε από το ματάκι τη
μεστωμένη φάτσα του κυρ Πολυχρόνη, του γέρου παλαιοπώλη. Χωρίς τυπικότητες και
εισαγωγές, ο Τζόνι πέρασε κατευθείαν στο ζητούμενο.
«Πόσα δίνεις για όλα αυτά;», τον ρώτησε με αδιάφορο ύφος. Εξαντλημένος όπως ήταν
από τη διαδικασία ξεδιαλέγματος, θα αποδεχόταν στωικά οποιαδήποτε πρόταση χωρίς
παζάρι. Ο γέρος έμπορος σούφρωσε το μέτωπο και έξυσε διερευνητικά το αξύριστο
πηγούνι του. Έβλεπε μπροστά του έναν ολόκληρο θησαυρό που εύκολα θα μεταπουλούσε
και αμφιταλαντεύτηκε ελαφρώς για το ύψος της προσφοράς του. Περισσότερο ήθελε να
ψυχολογήσει τον νεαρό, παρά να εκτιμήσει την αξία των πραγμάτων. Έτσι κι αλλιώς, στο
εμπόριο όλα σχετικά είναι.
«Πόσα θες;», ήταν η αυτόματη έμπειρη αντίδρασή του κοιτάζοντας εξονυχιστικά τον
Τζόνι. Εκείνος δοκίμασε να υπολογίσει πρόχειρα πόσο τα είχε αγοράσει, αλλά γρήγορα
εγκατέλειψε την προσπάθεια.
«Αν ήξερα πόσα θέλω, δεν θα τα πούλαγα καν», απάντησε σχεδόν μοιρολατρικά.
«Με τρία χιλιάρικα είσαι εντάξει;», πέταξε το δόλωμα ο παλαιοπώλης.
«Ναι, είμαι εντάξει, αρκεί να τα πάρεις από εδώ τώρα αμέσως», μουρμούρισε ξεψυχισμένα με
οίκτο στη φωνή. Ο παλαιοπώλης χάιδεψε το μουστάκι του αμήχανα. Είχε μπροστά του ένα
βουνό από αντικείμενα αξίας και θα τα έπαιρνε σκοτωμένα για μόλις τρεις χιλιάδες ευρώ.
Για πρώτη φορά στην πολυετή καριέρα του κάποιος πελάτης δεν του έκανε παζάρι. Για
πρώτη φορά στη ζωή του ένιωσε ενοχές.
«Μη σε κλέψω κιόλας αγόρι μου, φαίνεσαι κι άψητος στην πιάτσα. Θα σου δώσω τέσσερα
χιλιάρικα». Για πρώτη φορά σε συναλλαγή έδινε περισσότερα χρήματα απ’ όσα του
ζητούσαν. Ο Τζόνι χαμογέλασε συγκαταβατικά.
«Μακάρι να ήμουν άψητος, άνθρωπέ μου. Δυστυχώς είμαι ψημένος και πολύ μάλιστα, καμένος
μη σου πω από το πολύ ψήσιμο!». Ο αυτοσαρκασμός κι η ειρωνεία κατηύθυναν τις λέξεις του.
Τον βοήθησε να τα κουβαλήσει στο φορτηγό. Του ζήτησε μόνο, ως χάρη, να του διαθέσει
το φορτηγό την επόμενη μέρα για τη μετακόμιση στο νέο του σπίτι. Ο παλαιοπώλης,
αναλογιζόμενος το ελάχιστο ποσό που είχε δώσει, δεν έφερε καμία αντίρρηση.
Όλη η διαδικασία του ξεσκαρταρίσματος προκαλούσε στον Τζόνι ένα περίεργο
συναίσθημα ευδαιμονίας, καθώς ξεφόρτωνε την ύπαρξή του από τα παλιά του
παστεριωμένα όνειρα. Το ίδιο απόγευμα και το επόμενο πρωινό συνέχισε μεθοδικά και με
συνέπεια να κλείνει όλες τις εκκρεμότητες που είχε σημειώσει στο χαρτί, σκοτώνοντας όσο
- όσο την κινητή, γιατί ακίνητη δεν είχε, περιουσία του. Ξεκαθάριζε τους παλιούς
εφιαλτικούς λογαριασμούς και κάθε λεπτό τον οδηγούσε προς τη λύτρωση. Είχε στοιβάξει
τα λιγοστά του πλέον υπάρχοντα στο καθιστικό, ένιωθε ασφαλής με μερικές χιλιάδες ευρώ
στην κωλότσεπη του τζιν και εκκρεμούσε μόνο η ενοικίαση του νέου του σπιτιού.
Το ταξί τον άφησε στην πλατεία το απομεσήμερο και ζήτησε από τον περιπτερά τη
διεύθυνση του γέρου δικηγόρου. Όσο παλιά κι αν ήταν η μονοκατοικία, θα μπορούσε να
στεγάσει τα λιγοστά του όνειρα καλύτερα από μια στριμωγμένη γκαρσονιέρα.
«Δεν σου κάνει παιδί μου εσένα το σπίτι, είναι ερείπιο, ψάχνω κανένα γεροντάκι να το δώσω.
97
Γιάννης Φαρσάρης

Και εκατό ευρώ να σου αφήσω το ενοίκιο, πάλι δεν θα το πάρεις», ήταν τα πρώτα αποθαρρυντικά
λόγια υποδοχής του γέρου δικηγόρου. Ο κύριος Ιγνάτιος ήταν κοτσονάτος και
καλοστεκούμενος, με χοντρά πρεσβυωπικά γυαλιά και τρέμουλο στα χέρια. Διένυε την
όγδοη και εργασιακά τελευταία δεκαετία της ζωής του και το κουρασμένο του βλέμμα με
δυσκολία συγκεντρώθηκε στο πρόσωπο του ενδιαφερόμενου ενοικιαστή. Ο Τζόνι επέμεινε
να τη δει, για να κρίνει ιδίοις όμμασι κι ο γέρος απρόθυμα τον οδήγησε με ασταθή βήματα
προς την πανάρχαια λιμουζίνα του. Τα γερασμένα αντανακλαστικά τον δυσκόλευαν στην
οδήγηση, σε αντίθεση με την ευκολία που έρρεαν οι λέξεις και τα σάλια από το
πολυδουλεμένο στόμα του.
«Ήταν παλιός μου φίλος και πελάτης ο μπάρμπα - Γιάννης. Έσβησε κι αυτός ο καημένος κι
άφησε χήρα τη γυναίκα του, την κυρά - Λουκία. Πέθανε, ο καψερός, με το μαράζι της μοναχοκόρης
του, που την έστειλε την προκομμένη για σπουδές στα εξωτερικά κι αυτή ξενοπαντρεύτηκε κι έριξε
μαύρη πέτρα πίσω της. Δεν ερχόταν ούτε να τους δει, μόνο στην κηδεία της μάνας της ήρθε για μια
μέρα και μου ανέθεσε να νοικιάσω το σπίτι. Ήταν γριά η καημένη η κυρά - Λουκία, ήταν κι άρρωστη
κι άφησε το σπίτι ετοιμόρροπο σε κακά χάλια. Δεν σου κάνει παιδάκι μου εσένα το σπίτι, τσάμπα με
ταλαιπωρείς!», παραπονέθηκε ακόμα μια φορά. Με όση δυσκολία έστριβε το τιμόνι, με τόση
ανακούφιση τράβηξε το χειρόφρενο στο τέλος της διαδρομής. «Φτάσαμε, δες το, πες μου ότι
δεν σου κάνει, να πας στα εφτά καλά του Θεού, να γυρίσω κι εγώ στο γραφείο μου. Έχω
εκκρεμότητες να τακτοποιήσω!», μούγκρισε σχεδόν θυμωμένος ο δικηγόρος.
Μια παλιά αρχοντική μονοκατοικία εξαιρετικής αρχιτεκτονικής, πλην όμως ερημωμένη,
ήταν το σπίτι που είχε κινήσει την περιέργεια στον Τζόνι. Κρυμμένη σ’ ένα στενό μίζερο
σοκάκι και περιτριγυρισμένη από παλιά ερειπωμένα σπίτια, στέναζε από το βάρος των
πολλών της δεκαετιών. Οι σοβάδες είχαν αρχίσει να πέφτουν από την υγρασία,
απογυμνώνοντας τις εσωτερικές πέτρες και στις ξύλινες πόρτες με δυσκολία διακρινόταν το
ξεθωριασμένο μπλε τους χρώμα. Τα φυτά στον κήπο είχαν σχεδόν ξεραθεί από την έλλειψη
νερού. Η όλη εικόνα απέπνεε την εγκατάλειψη επαρχιώτικου ορεινού χωριού.
Η σιδερένια αυλόπορτα έτριξε δαιμονισμένα απ’ τη σκουριά. Ένα τεράστιο παλιό
κλειδί, σαν αυτό που χρησιμοποιούσε η γιαγιά του να μανταλώνει το φτωχικό της,
δυσκόλεψε το γέρο - δικηγόρο στην προσπάθειά του να ξεκλειδώσει το σπίτι. Ο Τζόνι του
το πήρε ευγενικά από τα χέρια και με πολύ δύναμη άνοιξε τη χοντρή ξύλινη εξώπορτα.
Έκανε δυο βήματα στο σκοτεινό εσωτερικό κι άπλωσε το βλέμμα του να οργώσει τον
χώρο από τη μια άκρη ως την άλλη. Το σπίτι μύριζε έντονα μούχλα και κλεισούρα και
τίποτα δεν είχε πειραχτεί απ’ όταν απεβίωσε η ηλικιωμένη κάτοικός του. Περιεργάστηκε τα
πάντα αμίλητος. Το σπίτι ήταν μεγάλο, ικανό να χωρέσει ολόκληρη οικογένεια και όλα τα
έπιπλα - αντίκες ήταν στη θέση τους. Σε περίοπτη θέση στο σαλόνι κρεμόταν ένα
σκονισμένο ασπρόμαυρο κάδρο με σκαλιστή παλιομοδίτικη κορνίζα, που απεικόνιζε έναν
ψαρομάλλη μυστακοφόρο γέροντα. Αγάπησε με την πρώτη ματιά το παλιό μαυρισμένο
τζάκι και μια κουνιστή τεμπελοκαρέκλα, που μονάχα σε ταινίες είχε δει. Ένιωσε να
ταξιδεύει με μια χρονομηχανή που τον οδηγούσε αρκετές δεκαετίες πίσω και μαγεύτηκε.
Βηματίζοντας προς την κουζίνα, νόμισε πως θα έβγαινε η νοικοκυρά να τον προϋπαντήσει
και να τον τρατάρει γλυκό του κουταλιού. Το νευρικό περπάτημα του γέρου δικηγόρου και
98
“JOHNNIE SOCIETY”

η πρόδηλη δυσαρέσκειά του επιτάχυναν την κρίση του Τζόνι.
«Μου κάνει, θα το νοικιάσω! Μόνο που τα εκατό ευρώ μού φαίνονται μικρό ενοίκιο, το σπίτι
αξίζει παραπάνω», είπε επιτακτικά. Ο γέρος έφτασε στα πρόθυρα εγκεφαλικού.
«Δεν είσαι καλά παιδάκι μου, έλα στα συγκαλά σου. Το σπίτι θα σου πέσει στο κεφάλι», ψεύδισε
γεμίζοντας την ατμόσφαιρα σταγονίδια. Αδυνατούσε με το γέρικο μυαλό του να
σχηματίσει λογικό ειρμό.
«Θα το συμμαζέψω εγώ, μην ανησυχείτε. Απλά, να κανονίσουμε ένα υψηλότερο ενοίκιο και να
υπογράψουμε το συμφωνητικό άμεσα», επέμεινε μεγαλόθυμα ο Τζόνι, απολαμβάνοντας την
έκπληκτη αντίδραση του γεράκου. Κανείς δεν ήταν σε θέση ν’ αντιληφθεί τον νέο τρόπο
σκέψης του. Ακόμα κι ο ίδιος μερικές μέρες νωρίτερα θα γελούσε με τις επιλογές του.
«Η κόρη του δεν έχει ανάγκη από λεφτά, είναι πλουσοπαντρεμένη στο εξωτερικό και μου το
άφησε εν λευκώ. Και τα εκατό ευρώ που σου είπα, πολλά είναι γι’ αυτό το ερείπιο. Τι να σου πω
παιδάκι μου, εσάς τους νέους δεν σας καταλαβαίνω. Ας είναι, άμα εσένα σου κάνει, εμένα μου
περισσεύει. Το ηλεκτρικό, το νερό και το τηλέφωνο εξακολουθούν να είναι συνδεμένα. Πάμε στο
γραφείο να υπογράψεις το συμφωνητικό, μ’ έναν όρο όμως: Μην κάνεις το σπίτι τεκέ ναρκομανών,
θα σου κάνω έξωση!», τόνισε απειλητικά τείνοντας τον δείκτη του δεξιού του χεριού και
προσπαθώντας να μιμηθεί τον παλιό του μαχητικό εαυτό.
Ο Τζόνι χαμογέλασε καταδεκτικά κι έδειξε ευγενικά με το χέρι προς την έξοδο. Του
φαινόταν άκρως αλλοπρόσαλλο και διασκεδαστικό όλο το σκηνικό. Φεύγοντας
απομνημόνευσε τη διεύθυνση και τη γειτονιά, για να μπορέσει να το ξαναβρεί εύκολα.
Κατά τη διάρκεια της επιστροφής στο γραφείο, ο συμπαθητικός γεράκος, ικανοποιημένος
από την τακτοποίηση της εκκρεμότητας, άρχισε να του διηγείται πικάντικες ιστορίες από
τις αίθουσες των δικαστηρίων. Ο Τζόνι, κεφάτος μέχρι το μεδούλι, αισθάνθηκε περίφημα
με τη ιδέα πως είχε καταφέρει να ξεγλιστρήσει τόσο γρήγορα σ’ έναν τόσο αλλόκοτο
κόσμο.
Με το τεράστιο κλειδί και το συμφωνητικό των εκατό ευρώ ανά χείρας κατευθύνθηκε με
ταξί προς το παλιό του σπίτι, απορώντας κι ο ίδιος με τις αποφάσεις του. Θα έμενε σ’ ένα
παμπάλαιο σπίτι, επιπλωμένο με αυθεντικές παλιοκαιρισμένες αντίκες και θα πλήρωνε
ενοίκιο αντίστοιχο της εποχής εκείνης. Δεν θα του φαινόταν διόλου παράξενο αν έπιανε
δουλειά ως βοηθός σε τσαγκάρη ή σε πεταλωτή αλόγων. Βρισκόταν στην καρδιά της
δυτικής Αθήνας κι όμως έμοιαζε σαν να μετακόμιζε σε χωριό της μεταπολεμικής Ελλάδας.
«Πλάκα έχει!», σιγοψιθύρισε και ζήτησε από τον ταξιτζή να σταματήσει σ’ ένα
καρτοτηλέφωνο για να ειδοποιήσει τον παλαιοπώλη και τον σπιτονοικοκύρη του. Σε
μερικές ωρίτσες ήλπιζε να έχει ξεμπερδέψει με τη μετακόμιση, ώστε να κλείσει οριστικά
την πόρτα στο χθες. Το παράδοξο ήταν πως η νέα πόρτα του μέλλοντός του θα άνοιγε στο
εξής με κλειδί πενήντα και βάλε ετών. Βυθισμένος σ’ αυτές τις ανορθόδοξες σκέψεις
χαιρόταν, μέχρι που αντίκρισε τη φιγούρα του σπιτονοικοκύρη του να βηματίζει νευρικά
έξω από το σπίτι.
«Έχω δημοσιεύσει ήδη αγγελία να το νοικιάσω το ρημάδι», ήταν τα ξινά λόγια του
καλωσορίσματός του. «Ήσουν καλός νοικάρης, δεν σου κρύβω όμως πως χαίρομαι που φεύγεις.
Σκέφτομαι να ζητήσω εφτακόσια ευρώ τώρα για ενοίκιο, τα εξακόσια που μου έδινες εσύ θεωρούνται
99
Γιάννης Φαρσάρης

πια λίγα», τσιτσίρισε τρίβοντας τις παλάμες του. Η τσιφούτικη μουσούδα του γελούσε απ’
άκρη σ’ άκρη με την ιδέα της αύξησης του ενοικίου. Ήταν τυπική περίπτωση επαρχιώτη
που ανέβηκε στην πρωτεύουσα την εποχή της ανοικοδόμησης και “φτιάχτηκε”. Χωράφι με
θάμνους στην εξοχή είχε αγοράσει τρεις δεκαετίες πριν, χρυσάφι πουλούσε τα πενήντα
τετραγωνικά τώρα, ριγώντας από φιλαργυρία. Ο Τζόνι άρχισε να μετράει αντίστροφα τα
λεπτά, έως ότου αντίκρισε τον παλαιοπώλη να καταφτάνει κάθιδρος με το παλιό του
φορτηγό.
«Έχε χάρη που σε συμπάθησα, παλιόπαιδο και κουβαλήθηκα μες στην κίνηση εδώ πάνω». Είχε
αρχίσει ήδη να μετανιώνει για την υπόσχεσή του να βοηθήσει στη μετακόμιση. «Ας είναι,
πάμε να φορτώσουμε για να ξεμπερδεύουμε», φώναξε συγκαταβατικά μόλις θυμήθηκε την
άκρως συμφέρουσα συναλλαγή του. Κατά βάθος ήταν καλό ανθρωπάριο, η πιάτσα του
εμπορίου και το παζάρι τον είχαν κάνει σκληρό.
Ο κύριος Ευριπίδης ούτε που καταδέχτηκε να βοηθήσει στη μετακόμιση. Τους
ακολουθούσε κατά πόδας και φώναζε μην του κάνουν σημάδια στους τοίχους,
γκρινιάζοντας διαρκώς για το σπίτι που ήθελε βάψιμο. Αποχαιρέτησε τον Τζόνι ψυχρά,
χωρίς ίχνος συγκίνησης και δεν παρέλειψε να τον ρωτήσει “αν είχε υπ’ όψιν του κάποιο καλό
παιδί από τις εταιρείες” να του συστήσει το σπίτι. Ήταν ολοφάνερο ότι όλον τον καιρό τον
έβλεπε σαν όρθιο πενηντάευρω. Μπαίνοντας στο φορτηγό, ο Τζόνι αναστέναξε από
ανακούφιση και δεν έριξε ούτε μια τελευταία ματιά πίσω του. Καμία σκέψη νοσταλγίας δεν
του γεννήθηκε, μόνο μια υπόγεια μούντζα του ξέφυγε αυθόρμητα, ενώ απομακρύνονταν.
«Εδώ στα βόρεια προάστια την έπιασαν την καλή όσοι αγόρασαν οικόπεδα έγκαιρα, εμείς να
κλαίμε», ήταν το παραπονεμένο απόφθεγμα του παλαιοπώλη. Ο Τζόνι αρκέστηκε στο να
συμφωνήσει σιωπηλά. Η τελική αντίστροφη μέτρηση είχε μόλις αρχίσει.
Αφήνοντας πίσω την παλιά του γειτονιά, άκουσε μια βαριά σκουριασμένη πόρτα να
κλείνει μέσα του αργά, με ήχο συρτό και διαπεραστικό. Εικόνες ανάκατες αναδύονταν στο
μυαλό του από τα πρόσωπα που τον σημάδεψαν. Ήξερε καλά πως τα ίχνη της προδοσίας
θα του έμεναν ισόβια χαραγμένα, είχε όμως αποφασίσει να καλύψει τις ουλές, για να
σταματήσουν να αιμορραγούν. Η μέρα που διένυε θα έμενε φυλαγμένη μέσα του ως η μέρα
που βρήκε τη δύναμη να σπρώξει το βαλτωμένο παρόν πίσω του, ώστε να βαδίσει καθαρός
σ’ ένα αύριο αλλιώτικο.
Η όψη της νέας του κατοικίας οπτικοποίησε την καινούρια του πραγματικότητα. Ο
ήχος του φρεναρίσματος του φορτηγού έδωσε το σύνθημα. Πήδηξε γεμάτος λαχτάρα στον
δρόμο και γούρλωσε τα μάτια να χορτάσει εικόνες. Ξεμαντάλωσε τις πόρτες κι άνοιξε
διάπλατα τα παράθυρα να φύγει ο πολυκαιρισμένος αέρας και να μπει η πνοή της δικιάς
του νέας αρχής. Το ξεφόρτωμα κράτησε ελάχιστη ώρα, τα πράγματά του ήταν λιγοστά
άλλωστε. Ευχαρίστησε θερμότατα τον παλαιοπώλη για την εξυπηρέτηση και στάθηκε
ανακουφισμένος για μερικά δεύτερα.
Περιηγήθηκε αργά το σπίτι, μελετώντας τις λεπτομέρειες που του διέφυγαν με την
πρώτη ματιά. Του φαινόταν απίστευτο πώς μια τέτοια, έστω και παλιά μονοκατοικία θα του
κόστιζε μόλις εκατό ευρώ. Επέλεξε να κρατήσει ένα μέρος των επίπλων ανέπαφο, ώστε να
μην αλλοιώσει την ατμόσφαιρα και να κουβαλήσει τα υπόλοιπα στην αποθήκη που υπήρχε
100
“JOHNNIE SOCIETY”

στο πίσω μέρος. Όλα του έμοιαζαν σαν παραμύθι. Ξάπλωσε στην τεμπελοκαρέκλα και
άναψε το πρώτο τσιγάρο της νέας του ζωής. Μια απίστευτη ησυχία κυριαρχούσε στη
γειτονιά. Η διάθεσή του ήταν περίφημη, χωρίς ίχνος αγωνίας για το αύριο, καθώς μάλιστα
απέκλειε την πιθανότητα να είναι χειρότερο από το χθες. Έκρινε πως εν ευθέτω χρόνω θα
έπρεπε να περιποιηθεί το σπίτι, να το βάψει, να φρεσκάρει το λούστρο στα κουφώματα και
να τακτοποιήσει λειτουργικά τα έπιπλα. Θα έμενε καιρό άλλωστε, βασιζόμενος στα όσα
του είπε ο δικηγόρος. Συνέδεσε στο ρεύμα το στερεοφωνικό και τον υπολογιστή. Έβαλε
μια απαλή μουσική να συνοδέψει την πρώτη του νύχτα και λιγουρεύτηκε το παλιό σιδερένιο
κρεβάτι. Μια μεστή κούραση του φόρτωνε τα βλέφαρα και δεν καθυστέρησε να
οριζοντιώσει το κορμί του. Ο ύπνος του ήταν άδειος από όνειρα. Ζούσε ήδη ένα όνειρο,
τόσο ρεαλιστικό όμως, που είχε ξαφνιάσει ακόμα και το υποσυνείδητό του.
Το πρωί κανένα ξυπνητήρι, κανένας ήχος αυτοκινήτου, κανένα κουδούνισμα κινητού,
καμία έγνοια δεν τον ενόχλησε. Ο οργανισμός του, αφού διένυσε τον απαιτούμενο κύκλο
ξεκούρασης, αφυπνίστηκε ήρεμα και αρμονικά. Σηκώθηκε μαχμουρλίδικα, άνοιξε το
παράθυρο της κρεβατοκάμαρας να μπει η μυρωδιά του κήπου και κατευθύνθηκε στην
κουζίνα. Αναζήτησε μηχανικά την εσπρεσσομηχανή, αλλά θυμήθηκε πως την είχε
ξαποστείλει στη λήθη του παλαιοπωλείου, μαζί με όλο του το παρελθόν. Ανοίγοντας τα
ντουλάπια ανακάλυψε ένα παλιό μαυρισμένο μπρίκι κι ένα γκαζάκι και πετάχτηκε
τρέχοντας ως το περίπτερο να προμηθευτεί ελληνικό καφέ και ζάχαρη. Αφού ανακάτεψε τα
υλικά, έμεινε να κοιτάει τη φλόγα να μετατρέπει το υγρό μίγμα σε ξυπνητήρι. Ξάπλωσε
ξανά στην τεμπελοκαρέκλα δίπλα στο παράθυρο κι άρχισε να κουνιέται χαζεύοντας τον
καταγάλανο ουρανό. Οι αχτίδες του ήλιου ήρθαν και τρύπωσαν ευεργετικά μέχρι τα
κόκκαλά του. Ήταν ίσως η πρώτη μέρα της ζωής του που δεν είχε τίποτα απολύτως να
κάνει και το απολάμβανε μέχρις εσχάτων. Συμβολικά έβγαλε το ακριβό του ρολόι από τον
αριστερό του καρπό και το πέταξε στο κομοδίνο. Δεν θα το χρειαζόταν στο εξής, αφού
εκείνος θα κυβερνούσε τον χρόνο του.
Ούτε που κατάλαβε πόση ώρα κράτησε ο πρωινός του καφές. Πρόσεξε απλώς πως
ελάχιστα ήταν τα αυτοκίνητα που πέρασαν μπροστά απ’ την αυλή του. Ευτυχώς γι’ αυτόν,
το σπίτι βρισκόταν σε μια απομονωμένη γειτονιά, με παλιά χαμόσπιτα και στενά δρομάκια
που δεν αποτελούσε προορισμό, παρά μόνο πέρασμα για ελάχιστους. Τρίβοντας ελαφρά
την πλάτη του να ξεπιαστεί, αναρωτήθηκε τι θα ήθελε να κάνει για να περάσει η μέρα.
Χαιρόταν που είχε πια μοναχά επιθυμίες κι όχι υποχρεώσεις. Η μόνη του “δουλειά” ήταν
να συναντήσει κατά το μεσημεράκι τον μικρό Γιαννάκη.
Αποφάσισε να αφιερώσει την πρώτη μέρα στον εαυτό του. Έκανε ένα αναζωογονητικό
μπάνιο, τακτοποίησε τα ρούχα του στην παλιά ντουλάπα, έριξε ένα γρήγορο σκούπισμα και
βγήκε να γνωρίσει τη νέα του γειτονιά. Σχεδόν όλα τα σπίτια γύρω απ’ το δικό του ήταν
παλιά και κατοικούμενα από γέρους απόμαχους. Η θλιβερή πρόοδος με τη μορφή της
αντιπαροχής δεν είχε ακόμα ευτυχώς χτυπήσει την περιοχή. Μερικές γριούλες τον
καλημέρισαν ξαφνιασμένες. Χρόνια είχαν να δουν νεαρό να περιδιαβαίνει νωχελικά τα
σοκάκια τους. Τους ανταπέδωσε εγκάρδια τον χαιρετισμό και συνέχισε να περιεργάζεται
την αρχιτεκτονική των παλιοκαιρισμένων μονοκατοικιών. Τη συνέκρινε αυτόματα με τις
101
Γιάννης Φαρσάρης

αστικές πολυκατοικίες και δυσκολεύτηκε να κατανοήσει πώς η αισθητική θυσιάστηκε έτσι
άδοξα στον βωμό του κέρδους.
Βλέποντας τον ήλιο να πλησιάζει στο ζενίθ, αναζήτησε την κατεύθυνση προς την
πλατεία. Χάθηκε στα σοκάκια, ρώτησε έναν βαριεστημένο μαγαζάτορα, απέφυγε το
μπαλκονάτο βλέμμα μιας κουτσομπόλας και ζήλεψε τον μακάριο ύπνο μιας
τσιμπλιασμένης γάτας. Ο κόσμος στον οποίον ερχόταν να ζήσει ήταν εξωτικά αλλιώτικος.
Του άρεσε όμως και θα είχε όλον τον καιρό μπροστά του να τον γνωρίσει.
Φτάνοντας στην πλατεία, αισθάνθηκε πολλές περίεργες ματιές να καρφώνονται στην
πλάτη του. Ήταν ξένος στη γειτονιά και ξεχώριζε ακόμα κι από τις εκφράσεις του. Αγόρασε
τα απαραίτητα, καφέ, τσιγάρα κι εφημερίδα και κάθισε σ’ ένα παγκάκι με σκιά. Βυθίστηκε
στις πυκνογραμμένες ειδήσεις, διαπιστώνοντας πως τα περισσότερα που διάβαζε του
φάνταζαν πρωτόγνωρα. Πνιγμένος στην άβυσσο της δουλειάς δεν είχε χρόνο και
ενδιαφέρον ούτε να ενημερωθεί, ούτε να παρακολουθήσει τις εξελίξεις. Του φαίνονταν όλα
πληκτικά και αδιάφορα κι όμως ο πλανήτης μοσχοβολούσε γεγονότα. Ανακάλυψε ξαφνικά
τον πλούτο που έκρυβε μια απλή καθημερινή εφημερίδα. Απορούσε και μάλιστα κορόιδευε
τους ανθρώπους που θεωρούσαν υποχρεωτικό το καθημερινό ξεφύλλισμά της. Ένιωσε
αναλφάβητος και υποσχέθηκε νοερά στον εαυτό του πως καθημερινά θ’ αφιερωνόταν στην
ανάγνωση των συνεχειών της τρέχουσας ιστορίας.
Η τσιριχτή φωνή του μικρού μπόμπιρα, λίγα λεπτά μετά, τον ανέσυρε απ’ τον βυθό των
τυπωμένων λέξεων. Κοιτώντας την αεικίνητη φιγούρα του κατάλαβε πως ήταν ο μοναδικός
του φίλος, ο τελευταίος άνθρωπος στην υφήλιο που τον περίμενε. Τραγική ειρωνεία.
Εκείνος που το κινητό του χτυπούσε δεκάδες φορές τη μέρα, που κάνοντας μια βόλτα στα
νυχτερινά μαγαζιά χαιρετούσε εκατοντάδες θαμώνες, που τον πολιορκούσαν διαρκώς
δεκάδες γυναίκες, είχε φτάσει να θεωρεί ως μοναδικό του φίλο ένα πεντάχρονο αγόρι. Κι
όμως, αισθανόταν πια πολύ καλύτερα κι αυτό τού ήταν αρκετό. Έσφιξε το χέρι στην Ιουλία,
τη νεαρή μητέρα του μικρού και αυτοσυστήθηκε ως “καινούριος στη γειτονιά”, νιώθοντας
αμηχανία για την υπόστασή του. Δεν είχε σκοπό να εξιστορήσει σε κανέναν την αλήθεια,
γιατί πολύ απλά κανένας δεν θα ήταν σε θέση να κατανοήσει την κατάβαση του
προσωπικού του Γολγοθά.
Η συντροφιά του μικρού Γιαννάκη γέμισε με θετική διάθεση τη μέρα του. Την ώρα του
αποχαιρετισμού, ένα μικρό τσίμπημα στο στομάχι τον οδήγησε να αναζητήσει τριγύρω
κάποιο εστιατόριο. Αυτομάτως του γεννήθηκε η διάθεση να ετοιμάσει κάτι μόνος του. Έως
πρότινος επικαλούνταν την έλλειψη χρόνου για το γεγονός ότι έτρωγε μονίμως έξω, τώρα
πια όμως χρόνος τού περίσσευε απεριόριστος. Επισκέφθηκε ένα μικρό μίνι - μάρκετ
ψωνίζοντας κάποια στοιχειώδη αγαθά για την πιο μεγαλειώδη ομελέτα της ζωής του, καθώς
και μερικές μπύρες. Το Internet θα γινόταν ο δικός του τσελεμεντές και με πείσμα θα
αφοσιωνόταν στην τέχνη του μαγειρέματος. Η αυτοσυντήρησή του θα ήταν ένα βασικό
συστατικό της ποθητής ανεξαρτησίας του. Στην επιστροφή προς το σπίτι ονειρευόταν
τεράστιους μπουφέδες με πανέμορφες λιχουδιές απ’ τα δικά του χέρια. Απορροφημένος
από τις φαντασιώσεις του, δεν πρόσεξε την οπτασία που στεκόταν δίπλα του καθώς
ξεμαντάλωνε τη σιδερένια εξωτερική πόρτα.
102
“JOHNNIE SOCIETY”

«Μεσημέριασε κι είπα να σου φέρω ένα πιάτο φαΐ, γιατί σκέφτηκα πως θα πεινάς», ακούστηκε
μια ζεστή γυναικεία φωνή. Του πήρε μερικά δεύτερα να καταλάβει πως η φωνή
απευθυνόταν σ’ εκείνον. Γυρνώντας ξαφνιασμένος το κεφάλι, αντίκρισε ένα πελώριο
χαμόγελο να φωτίζει ένα γερασμένο καλοσυνάτο πρόσωπο. Ήταν μια γριά
μαυροφορεμένη, με ψηλόλιγνη αρχοντική κορμοστασιά. Τα ίσια ολόλευκα μαλλιά της ήταν
πιασμένα με πολλή χάρη σε μακριά πλεξούδα και στο χέρι κρατούσε ένα πιάτο
σκεπασμένο με αλουμινόχαρτο. Έμεινε στήλη άλατος, με το κλειδί μετέωρο, να την
κοιτάζει.
«Έψησα σήμερα κοτόπουλο αυγολέμονο, δεν ξέρω αν σ’ αρέσει», συνέχισε εγκάρδια η γριά.
Κάτι επιχείρησε να ψελλίσει εκείνος μεταξύ ευγένειας και απορίας, αλλά χωρίς επιτυχία.
«Χθες που ξεφορτώνατε τα πράγματα, είδα πως θα μείνεις μόνος στο σπίτι και είπα να σου φέρω
φαγητό, μιας και δεν θά ’χεις τακτοποιηθεί ακόμα. Με λένε Γιοβάννα και μένω ακριβώς απέναντι.
Καλωσόρισες στη γειτονιά μας». Η ρυτιδιασμένη της όψη ακτινοβολούσε από ευγένεια και
καλή διάθεση.
«Χαίρω πολύ, εμένα με λένε Τζόνι. Δεν ήταν ανάγκη να μου φέρετε φαγητό, εξάλλου μόλις
ψώνισα υλικά να ετοιμάσω μια ομελέτα», ψέλλισε μαγκωμένα ο νεαρός, ξαφνιασμένος από την
απροσδόκητη επίσκεψη.
«Τα υλικά δεν χαλάνε αγόρι μου, πάρε αυτό να χορτάσεις τώρα την πείνα σου. Μόλις το
κατέβασα απ’ τη φωτιά». Του έτεινε το πιάτο αποφασιστικά με μια κίνηση που δεν σήκωνε
αντιρρήσεις. Ο Τζόνι το πήρε διστακτικά και έμεινε να την κοιτάζει.
«Ευχαριστώ πολύ, μα δεν ήταν ανάγκη», ψιθύρισε ντροπαλά. Η χειρονομία τον είχε αφήσει
άναυδο και δεν έβρισκε κάτι πιο πρωτότυπο να πει.
«Καλή σου όρεξη και καλή διαμονή στη γειτονιά μας. Ελπίζω να σε έφερε εδώ ούριος άνεμος»,
του απευθύνθηκε μεγαλόκαρδα. Τον αποχαιρέτησε μ’ ένα πρόσχαρο νεύμα και
κατευθύνθηκε προς το σπίτι της.
«Δεν βρίσκω λόγια να σας ευχαριστήσω, δεν ξέρω πώς να σας το ανταποδώσω», αποκρίθηκε
πνιχτά, απορημένος από τη χειρονομία της άγνωστης γριάς.
«Δεν χρειάζονται ανταπόδοση όλα στη ζωή, αγόρι μου, καλή καρδιά χρειάζεται», τον
συμβούλεψε μ’ ένα βλέμμα γεμάτο νόημα κι έκλεισε πίσω της την πόρτα της δικιάς της
αυλόπορτας. Έμεινε να κοιτάει τη μαύρη φιγούρα να τρυπώνει στο απεναντινό
φρεσκοβαμμένο χαμόσπιτο, ενώ η μυρωδιά του αυγολέμονου τού χάιδευε τα ρουθούνια.
Τακτοποίησε τα υλικά της ομελέτας στο παλιό ψυγείο και ξετύλιξε το αλουμινόχαρτο να
απολαύσει την έκπληξη. Μια γενναία μερίδα αχνιστού κοτόπουλου και δυο φέτες κρίθινο
παξιμάδι έκαναν τα σάλια του να τρέξουν. Η σπιτική γεύση ήταν κάτι που του είχε λείψει
από τον καιρό που χάθηκε η αγαπημένη του μητέρα. Η μυστηριώδης γριά τού είχε κάνει
το πιο πολύτιμο δώρο. Ήπιε μια μπύρα στην υγειά της και κούρνιασε στο κρεβάτι ν’
απολαύσει την ηρεμία του απομεσήμερου. Μια ελαφρά ζαλάδα τον αγκάλιασε και τον
κοίμισε ήρεμα.
Ένας ελληνικός καφές και δυνατοί έθνικ ήχοι τον ξύπνησαν για τα καλά μερικές ώρες
αργότερα. Δεν είχε τίποτα καλύτερο να κάνει από το να απολαύσει ένα βράδυ γεμάτο
εικόνες, γεγονότα και πληροφορίες του πλανήτη. Η περιήγηση στον παγκόσμιο ιστό τον
103
Γιάννης Φαρσάρης

κράτησε ξύπνιο μέχρι αργά τα ξημερώματα. Δεν παρέλειψε να ανοίξει την ψυχή του στο
chat, να γελάσει με αστεία βίντεο, να απολαύσει προσωπικά blogs, να ενημερωθεί για τις
εξελίξεις στην αστροφυσική που λάτρευε από μικρός και να χαζέψει ατελείωτες σελίδες. Δεν
ήξερε τι του επεφύλασσε η επόμενη μέρα, γι’ αυτό κοιμήθηκε πολλές ώρες, ώστε να είναι
προετοιμασμένος.
Το διάστημα της προσαρμογής στη νέα ζωή κυλούσε ήρεμα και νωχελικά. Αισθανόταν
ξέγνοιαστος, δυνατός και γεμάτος ισορροπία. Έπιανε κουβέντα με τους παππούδες στην
πλατεία, απολάμβανε μερακλίδικους καφέδες στη λιακάδα ξεκοκκαλίζοντας εφημερίδες,
έπαιζε πατρικά με τον μικρό Γιαννάκη, απολάμβανε τις λιχουδιές της γριάς Γιοβάννας και
χανόταν ατελείωτες ώρες στο Διαδίκτυο. Οι μέρες άρχισαν να ρέουν σαν κινηματογραφική
ταινία. Τον παραξένευε τρομερά η απλότητα των ανθρώπων, η καλοσύνη της γριάς
γειτόνισσάς του, η δικιά του περίφημη διάθεση και το μηδενικό κόστος της
καθημερινότητας που είχε επιλέξει.
Ένα βράδυ, κουρασμένος από την πολύωρη περιπλάνηση στον ιστό, τράβηξε από τη
στοίβα ένα βιβλίο. Ήταν ένα παιδικό του ανάγνωσμα, ο “Ερωτόκριτος”, που είχε ρομαντικά
κουβαλήσει κατά την πρώτη του μετακόμιση στην πρωτεύουσα. Χάθηκε στις σελίδες με
την ιδιόρρυθμη γραφή, ταυτίστηκε με τον νεαρό ερωτιάρη, πόνεσε με τη μοίρα του,
δάκρυσε με το πάθος του για την πριγκίπισσά του και κοιμήθηκε ξέγνοιαστα φορώντας την
πανοπλία του. Το επόμενο πρωί τον βρήκε αγκαλιά με το βιβλίο, γεμάτο καλή διάθεση.
Οι μέρες της αποτοξίνωσης τού είχαν κάνει πολύ καλό, συναισθανόταν όμως πως κάτι
τού έλειπε. Δαπανούσε την ενεργητικότητά του σε μικρές επισκευές του σπιτιού, σε μεγάλες
βόλτες με τα πόδια στη γειτονιά και σε φλύαρες κουβέντες με τους γραφικούς γεροντάκους
της πλατείας. Ήθελε κάτι επιπλέον για ν’ απασχολεί τις ώρες του και επεξεργαζόταν την
ιδέα να πιάσει καμιά δουλειά, ώστε ν’ αποκτήσει δομή η μέρα του. Καμένος όπως ήταν,
δίσταζε ακόμα και να ολοκληρώσει τον συλλογισμό. Άλλωστε οι δικές του γνώσεις
φάνταζαν παντελώς άχρηστες στον κόσμο που είχε επιλέξει να ζήσει. Είχε υποσχεθεί στον
εαυτό του πως με τίποτα δεν θα γυρνούσε πίσω. Μετρώντας τα χρήματα που του είχαν
απομείνει, διαπίστωσε με ανακούφιση πως παρόλο που δεν ήταν πολλά, με τον ρυθμό που
τα κατανάλωνε θα συντηρούνταν για μερικούς μήνες ακόμα. Επιθυμούσε όμως να έχει την
πολυτέλεια να σχεδιάσει χωρίς άγχος και ανάγκη το επόμενο εργασιακό του επεισόδιο. Θα
τον βόλευε μια απλή δουλειά χωρίς ιδιαίτερες ευθύνες και με σχετικό βαθμό ελευθερίας,
που να του προσφέρει τα προς το ζην.
Ένα μεσημέρι που έπινε τον καφέ του στο παγκάκι της πλατείας, αποφάσισε να
διερευνήσει τις συνθήκες συμβουλευόμενος τον παντογνώστη κυρ Μελέτη, τον περιπτερά.
«Έχει χτυπήσει ανεργία την περιοχή μας, αγόρι μου, έφτασαν δύσκολες εποχές». Η φωνή του
έκρυβε παράπονο και πίκρα. «Ένα μεγάλο εργοστάσιο είχαμε στην περιοχή, όπου δούλευαν οι
νοικοκυραίοι, αλλά έκλεισε κι αυτό πέρυσι και τώρα τα περνάνε δύσκολα. Κόστιζε, λέει, ακριβά στον
επιχειρηματία και το μετέφερε κάπου στα Βαλκάνια για να έχει φτηνότερα μεροκάματα. Φαντάσου
ότι όλοι αγοράζουν τώρα τα φτηνά τσιγάρα, από κει καταλαβαίνω εγώ την ανέχεια του κόσμου»,
στέναξε βαριά ο περιπτεράς.
Συλλογίστηκε πως το βιογραφικό του ήταν αρκούντως πλούσιο, που ποτέ δεν θα τον
104
“JOHNNIE SOCIETY”

έφερνε σε τέτοια κατάσταση. Κι όμως δεν τον ένοιαζε πλέον. Είχε ζήσει από κοντά το
αδηφάγο τέρας των ψυχών και είχε επιλέξει να συμπλεύσει με τη μοίρα εκείνων των απλών
ανθρώπων. Ο συμπαθής γεράκος αναστέναξε και συνέχισε.
«Έχουν έρθει κι οι μετανάστες τώρα και τα πράγματα έγιναν δύσκολα. Τι να κάνουν κι αυτοί οι
καημένοι όμως; Στη χώρα τους πεινούσαν κι ήρθαν εδώ να βρουν ένα κομμάτι ψωμί. Σάμπως εγώ
δεν έστειλα δυο αδέρφια στις φάμπρικες της Γερμανίας; Ο ένας μάλιστα δεν κατάφερε να γυρίσει
ποτέ, αρρώστησε και πέθανε στην ξενιτιά, πριν πάρει σύνταξη». Ο μονόλογος του γέρου
περιπτερά συνεχιζόταν αμείωτος. «Έναν σερβιτόρο άκουσα ότι ψάχνει ένα ζαχαροπλαστείο εδώ
πιο κάτω κι έναν διανομέα μια καινούρια πιτσαρία που άνοιξε. Δεν θυμάμαι να έχω ακούσει για
κάποια άλλη δουλειά», συμπλήρωσε, ενώ σκούπιζε τα γυαλιά του μ’ ένα βρώμικο μαντιλάκι.
Αποχαιρετώντας τον ο Τζόνι, προσπαθούσε να ζυγίσει τις δύο εναλλακτικές δουλειές
που άκουσε. Στην μία θα σέρβιρε καφέδες και γλυκά, στην άλλη θα μετέφερε πίτσες στα
σπίτια των πεινασμένων. Από την αρχή η δεύτερη δουλειά τού ακούστηκε καλύτερη. Η
ελευθερία του δρόμου και η παντελής έλλειψη ευθύνης τού φάνηκαν δελεαστικότερες από
το στατικό σερβίρισμα. Τοποθέτησε τη σκέψη στο υποσυνείδητο προς επεξεργασία και
κατευθύνθηκε στο σπίτι για φαγητό, διάβασμα και χαλάρωση.
Το απόγευμα σηκώθηκε να περιποιηθεί και να ποτίσει τα ταλαιπωρημένα λουλούδια του
κήπου. Ασχολιόταν διαρκώς με το καινούριο του σπίτι για να εκτονώνει την
ενεργητικότητά του. Παίζοντας με τα νερά, αντιλήφθηκε την οπτασία της γριάς γειτόνισσας
Γιοβάννας να προβάλει απ’ τον δικό της κήπο.
«Ώρα καλή, αγόρι μου», τον χαιρέτησε εγκάρδια.
«Καλησπέρα, κυρία Γιοβάννα, είπα να ρίξω λίγο νερό στα λουλούδια να μη μαραθούν, αμαρτία
είναι», της αποκρίθηκε ευγενικά. Η χροιά της φωνής του έδειχνε διάθεση για κουβέντα με
την καλόκαρδη γειτόνισσα. Τον είχε συγκινήσει η μεγαλόψυχη συμπεριφορά της.
«Συνήθισες τη γειτονιά μας; Δεν είναι δα και κάτι ιδιαίτερο, όλο παλιά σπίτια με γεροντάκια»,
σχολίασε και τα μάτια της αφαιρέθηκαν στο κενό.
«Ίσως μερικές φορές τα γεροντάκια είναι προτιμότερα από τον λάκκο των λεόντων», της
απάντησε σιβυλλικά. «Μου αρέσει πολύ η νέα μου γειτονιά, έχει ησυχία, καθαρό αέρα και
ευγενικούς καλοκάγαθους ανθρώπους», επιδοκίμασε με θέρμη.
«Όταν γερνάει ο άνθρωπος, συνειδητοποιεί τη ματαιότητα των πάντων και κοιτάζει να σώσει την
ψυχή του. Το χαμόγελο που βλέπεις στα μεστωμένα πρόσωπα των ανθρώπων είναι το προσωπείο σε
μια βασανισμένη ζωή που οδεύει προς το τέλος της. Ο καθένας μόνος του ξέρει τι βάσανα κρύβει στα
έγκατα της ύπαρξής του». Ένα μελαγχολικό σμίξιμο των βλεφάρων συνόδευσε τα λόγια της.
«Έχετε δίκιο, κυρία Γιοβάννα, κανείς δεν μπορεί να ξέρει τι βάσανο κουβαλάει η ψυχή μας»,
επανέλαβε μηχανικά ανασκαλεύοντας τις μνήμες του.
«Έχω προσέξει πως από τότε που ήρθες, κανείς δεν σ’ έχει επισκεφθεί εδώ. Ποιος ξέρει ποια
μοίρα σε κουβάλησε, νέο παιδί, στη γειτονιά μας. Είπαμε όμως, ο καθένας κουβαλάει τη δικιά του
ιστορία. Πες μου μόνο αν χρειάζεσαι κάτι», τον πλημμύρισε με καλοσύνη.
«Είστε χρυσή γυναίκα, αν χρειαστώ κάτι θα σας το πω. Με έχετε σκλαβώσει με το ενδιαφέρον
σας», της ανταπέδωσε γεμάτος ευγνωμοσύνη.
«Είμαι γεροντοκόρη, αγόρι μου και στην δικιά μας εποχή αυτό θεωρούνταν μεγάλη αρρώστια. Ο
κόσμος με νομίζει στριμμένη και ιδιότροπη, ίσως γι’ αυτό να πασχίζω να φανώ καλή. Χτύπα μου την
105
Γιάννης Φαρσάρης

πόρτα αν χρειαστείς κάτι. Ο Θεός μαζί σου», τον αποχαιρέτησε μ’ ένα νεύμα. Τα λόγια της
έβγαιναν μεστά και πικρά απ’ τα χείλη της. Το βλέμμα της ήταν λαμπερό και νευρικό,
έκρυβε όμως μια σκιά.
«Ποιος ξέρει τι έχει τραβήξει κι αυτή η καημένη στη ζωή της. Εδώ εγώ, που δούλευα σαν
καλοκουρδισμένο ρολόι, δεν μπορούσα να φανταστώ τι θα μου ξημέρωνε», μονολόγησε ο Τζόνι
καταπίνοντας έναν λυγμό. Τίναξε το χέρι του μπροστά στα μάτια του, σαν να έδιωχνε μύγα,
για να εξαφανιστούν οι αναπολήσεις και μετακίνησε το λάστιχο στο διπλανό παρτέρι.
Έμεινε εκεί στην αυλή του για ώρα αμίλητος, αγναντεύοντας τα σύννεφα στον ουρανό. Από
τον πυθμένα των σκέψεών του ψάρεψε την απόφαση να περάσει το ίδιο κιόλας βράδυ από
την πιτσαρία, να διερευνήσει τη δουλειά που του είχε συστήσει ο περιπτεράς. Βαθιά μέσα
του, πέρα από το οικονομικό μέρος, ένιωθε την ανάγκη να ξεκινήσει κάτι καινούριο. Το να
συναντάει καθημερινά νέα πρόσωπα μεταφέροντας πίτσες τού φαινόταν, τηρουμένων των
αναλογιών, συναρπαστικό. «Μάλλον μου έχει μείνει κουσούρι απ’ την προηγούμενη ζωή μου, που
ήθελα διαρκώς να γνωρίζω καινούριους ανθρώπους», αυτοσαρκάστηκε φωναχτά.
Μερικές ώρες αργότερα επέστρεφε στο σπίτι μ’ έναν αναλυτικό χάρτη της περιοχής του
ανά χείρας. Είχε μόλις πάρει τη δουλειά του “ντελίβερι”, απαντώντας σωστά στην κρίσιμη
ερώτηση αν γνωρίζει τα ονόματα των οδών της περιοχής, ώστε να πηγαίνει εύκολα και
γρήγορα τις παραγγελίες. Δεν είχε ιδέα απ’ την περιοχή, όμως είχε όλη την καλή διάθεση
να εντοπίσει και το παραμικρό στενό. Βυθίστηκε στη μελέτη του χάρτη, με στόχο να
απομνημονεύσει τις βασικές αρτηρίες προσανατολισμού. Το ωράριο εργασίας του ήταν έξι
ώρες κάθε βράδυ και τον βόλευε απόλυτα. Το μεροκάματο ήταν πενιχρό, αλλά του
διευκρινίστηκε πως το βασικό έσοδο ενός ντελιβερά είναι τα φιλοδωρήματα.
«Να εύχεσαι να βρέχει, νεαρέ, γιατί όταν σε βλέπουν οι πελάτες μουσκεμένο, σε λυπούνται και
σου αφήνουν πολλά φράγκα “τιπς”», του ανακοίνωσε με στόμφο ο κύριος Θέμης, το νέο του
αφεντικό. Ήταν ένας σαραντάρης λαϊκός τύπος, με πονηρό ύφος, που του εξήγησε
επιγραμματικά τους κανόνες με τους οποίους θα λειτουργούσε την επιχείρησή του. Η
χρυσή αλυσίδα στο ανοιχτό στέρνο, η τσάκιση στο τζιν παντελόνι κι η λευκή κάλτσα με το
σκαρπίνι ήταν τα διακριτικά του. Στο ταμείο της επιχείρησης καθόταν η κυρία Πίτσα, η
νεαρά σύζυγός του, η οποία κατευθείαν με το που μπήκε στο μαγαζί τον γλυκοκοίταξε
διερευνητικά. Ήταν οφθαλμοφανές πως κατέβαλλε προσπάθεια να φαίνεται όμορφη, χωρίς
να τη βοηθά καθόλου όμως το ξεχειλωμένο σώμα της και οι γνώσεις της περί
καλλωπισμού. Στα πόδια της βολόδερνε μυξοκλαίγοντας ένα κακομαθημένο πιτσιρίκι,
πρώιμος καρπός της με τον φέρελπι επιχειρηματία. Όλα, μα όλα του φάνηκαν γραφικά, στα
όρια του συμπαθητικού.
Θα έπιανε δουλειά το επόμενο κιόλας βράδυ κι ευχόταν ολόψυχα να έχει πολλά
δρομολόγια, ούτως ώστε να μην αναγκάζεται να περνά πολλές ώρες μέσα στην πιτσαρία.
Προτιμούσε τον αέρα ελευθερίας στο δρόμο παρά την κλεισούρα της οικογενειακής
επιχείρησης. Ήξερε καλά πως κάθε λεπτό που θα περίμενε άπραγος στο μαγαζί θα
συνοδευόταν από απίστευτη γκρίνια και μιζέρια, λόγω έλλειψης παραγγελιών από τους
πελάτες.
Η επόμενη μέρα κύλησε χαλαρά με ελαφρά ανυπομονησία για το καινούριο του
106
“JOHNNIE SOCIETY”

ξεκίνημα. Βρέθηκε στη δουλειά μισή ώρα νωρίτερα απ’ το προκαθορισμένο, για να
εγκλιματιστεί. Η κυρία Πίτσα προσφέρθηκε να τον κεράσει καφέ, προκαλώντας το
δολοφονικό βλέμμα του συζύγου της. Ο Τζόνι δεν αρνήθηκε, ώστε να μη φανεί αγενής,
αποσύρθηκε όμως σ’ ένα τραπεζάκι για να μη δώσει λαβές σχολίων και να μελετήσει τον
τιμοκατάλογο με τα διάφορα είδη πίτσας και μακαρονάδας. Ο κυρ Θέμης τον πλησίασε με
ύφος “γκουρού της πιτσαδορικής” κι άρχισε με το τσιγάρο στο στόμα να του αναλύει τη
φιλοσοφία του.
«Στόχος της επιχείρησής μου είναι να προσφέρω στον πελάτη καλή ποιότητα φαγητού σε προσιτή
τιμή. Άμα φάει κάποιος και το φχαριστηθεί χωρίς να ξεφραγκιαστεί, θα ξαναπαραγγείλει. Αλλιώς,
κλάφ’ τα Χαράλαμπε. Εμένα που με βλέπεις, ξεκίνησα εργάτης απ’ την οικοδομή και κατάφερα με
τη μαγκιά μου να γίνω επιχειρηματίας. Στόχος μου είναι ν’ ανοίξω αλυσίδα από πιτσαρίες σε κάθε
γειτονιά της Αθήνας και αργότερα και στην επαρχία. Τη φίρμα του μαγαζιού μου, να το θυμηθείς μια
μέρα, θα την τραγουδάει όλη η πεινασμένη Ελλάδα! Καλύτεροι δηλαδή είναι οι άλλοι από μένα; Αυτό
που θέλω από σένα, μικρέ, είναι να πηγαίνεις σβέλτα την πίτσα στον πελάτη, να είσαι ευγενικός και
να μη με κλέβεις. Προς το παρόν ξεκινάς μόνος ντελίβερι, μόλις ανοίξουν οι δουλειές θα πάρουμε κι
άλλα μηχανάκια», ρολάρισε σε ρυθμούς εγωιστικούς.
Το εξαιρετικά κοινότυπο παραλήρημά του ακούστηκε διασκεδαστικό στ’ αυτιά του
Τζόνι. Η “αφεντικίνα” κυρία Πίτσα ήρθε κουνιστή και λυγιστή στο τραπέζι τους να μπει κι
εκείνη στην κουβέντα. Ο Θέμης την έδιωξε κακήν κακώς μακριά από τις αντρικές
κουβέντες και στράφηκε ξανά, με γυαλιστερά μάτια, προς τον νεαρό υπάλληλό του.
«Άκου να δεις - μεταξύ μας όμως, ε; - πώς αποφάσισα ν’ ανοίξω πιτσαρία. Ταλαιπωριόμουνα,
που λες, στην οικοδομή – σκληρή δουλειά, αλλά έχει καλό μεροκάματο – είχα μαζέψει κάποια
φράγκα στην άκρη, έβαλα και τον πεθερό να πουλήσει την προίκα της χαζοβιόλας της γυναίκας μου κι
έψαχνα να βρω μπίζνα να επενδύσω. Ένα βράδυ που γύρισα πιωμένος απ’ τον καφενέ, ξάπλωσα
στον καναπέ να δω καμιά σαχλαμάρα στην τηλεόραση και τζουπ, νάτη τη λεγάμενη νά ’ρχεται και να
μου τρίβεται. Κουρασμένος και πιωμένος όπως ήμουν, την έσπρωχνα μακριά, αλλά εκείνη επέμενε.
Ξυνόταν όλη μέρα, βλέπεις, μες στο σπίτι κι είχε κάψες. Και τότε της πετάω το θεϊκό: “Άσε μας ρε
Πίτσα στην κούρασή μας βραδιάτικα που θες και μεροκάματο. Δεν παραγγέλνω καμιά πίτσα
καλύτερα να την ασκιάσω, που θ’ ασχολούμαι με τα χοντροκάπουλά σου;”. Αυτό ήταν, που λες
Τζόνι, η μεγαλοφυής ιδέα είχε γεννηθεί! Την άλλη μέρα έβαλα μπροστά να ετοιμάζω την μπίζνα, θα
στα πω αναλυτικά άλλη φορά. Σήκω τώρα, γιατί έχεις παραγγελία έτοιμη να πας. Πρέπει να τζιράρει
το μαγαζί, για να τα κονομήσεις κι εσύ τυχερούλη. Άντε καλή βάρδια, πιτσιρίκο!», του φώναξε
ενθουσιασμένος χτυπώντας τον δυνατά στην πλάτη.
Ο τρόπος που μίλαγε και οι εκφραστικές κινήσεις του ήταν πραγματική απόλαυση για
τον Τζόνι. Γνώριζε από πρώτο χέρι τι σήμαινε έπαρση, ποτέ όμως δεν την είχε
ξανασυναντήσει ντυμένη με λαϊκή περιβολή. Δεν είχε κανένα πρόβλημα πάντως, μιας και
προτιμούσε την ωμή ειλικρίνεια του “θέλω να τα κονομήσω και θα σ’ εκμεταλλευτώ”, από το
ύπουλο παιχνίδι των γραβατωμένων φαντασμάτων του παρελθόντος του.
Ξεκινώντας για την πρώτη του παραγγελία, άκουσε το αφεντικό να δίνει αυστηρές
συμβουλές σε φωναχτό τόνο στον πιτσιρικά που ετοίμαζε τη ζύμη. Σήκωσε τους ώμους,
έκρυψε τον χάρτη κάτω απ’ την μπλούζα του και ξεκίνησε τη νέα του καριέρα. Το γεγονός
107
Γιάννης Φαρσάρης

ότι συνάντησε πράσινο το πρώτο φανάρι της εποχούμενης σταδιοδρομίας του το θεώρησε
καλό οιωνό και μάρσαρε δυνατά προς τον προορισμό του. Σταματώντας πολλές φορές να
συμβουλευτεί τον χάρτη, κατέληξε μπροστά σ’ ένα υπόγειο και χτύπησε την πόρτα. Ένας
θεόρατος μαύρος με αστραφτερό χαμόγελο ξετρύπωσε απ’ τη μικροσκοπική πόρτα να
παραλάβει το φαγητό. Πίσω του ακούστηκαν χαρωπές παιδικές φωνές σε γλώσσα
ακατάληπτη.
«Είστε ο πρώτος πελάτης του καταστήματός μας και σας κάνουμε δώρο το φαγητό!», του
φώναξε και πήδηξε ξανά στο μηχανάκι. Ο συμπαθέστατος μαύρος έμεινε κάγκελο με τη
χειρονομία, χωρίς να προλάβει να αρθρώσει λέξη. Ο Τζόνι μάρσαρε φωνάζοντάς του “καλή
όρεξη” ευδιάθετος. Δεν είχε ακόμα μπει στο πετσί του νέου του ρόλου και του ήταν
αδύνατο να πάρει χρήματα από έναν στοιβαγμένο καλοκάγαθο μετανάστη. Έδωσε το ποσό
στο ταμείο από τα προσωπικά του χρήματα κι έφυγε σφαιράδην για την επόμενη διανομή.
Επισκέφτηκε στη διάρκεια της βραδιάς καμιά δεκαπενταριά σπίτια, μεταφέροντας
φαγητά σε πακέτο. Ήταν μια μοναδικά πρωτόγνωρη εμπειρία γι’ αυτόν και τον έτρωγε σε
κάθε παραγγελία η περιέργεια για το τι είδους φάτσα θα αντικρίσει μόλις ανοίξει η πόρτα.
Το βράδυ πέρασε σχετικά γρήγορα και γύρισε σπίτι του εξουθενωμένος. Ξαπλώνοντας
στον καναπέ άρχισε να μετράει τα χρήματα της πρώτης του παραγωγικής ημέρας. Ήταν
μακράν τα λιγότερα και κουραστικότερα χρήματα που είχε βγάλει ποτέ, όμως ήταν
μακράν και εκείνα που απόλαυσε περισσότερο απ’ όλα, γιατί τα είχε βγάλει κυριολεκτικά
με τον ιδρώτα του. Χαιρόταν υπερβολικά που το νέο κεφάλαιο της ζωής του κυλούσε όπως
ακριβώς το είχε σχεδιάσει.
Τα πρωινά ξυπνούσε σχετικά αργά, αφήνοντας τη δυνατή μουσική, την καφεΐνη και την
ηρεμία της μέρας να τον αφυπνίζουν. Όταν είχε λιακάδα, άνοιγε διάπλατα τα παράθυρα ν’
ανανεωθεί ο αέρας κι έβγαινε στη μικρή του καταπράσινη αυλή. Σχεδόν καθημερινά
δινόταν με ζήλο στη συντήρηση και την περιποίηση του σπιτιού. Είχε ξεκινήσει να
συμμαζεύει πρώτα το εσωτερικό, τακτοποιώντας τα λιγοστά υπάρχοντά του δίπλα στα
έπιπλα των πρώην ενοίκων. Ξεσκαρτάριζε μόνο ό,τι του φαινόταν αταίριαστο με τα δικά
του δεδομένα. Μία από τις επόμενες ημέρες ήθελε να ξεκινήσει τη σημαντικότερη δουλειά
που από την αρχή σχεδίαζε, να βάψει το σπίτι. Είχε ήδη εφοδιαστεί με γυαλόχαρτο και με
ηρεμία και μεθοδικότητα έκανε όλη την προεργασία στους τοίχους, τα κουφώματα και τα
εξωτερικά κάγκελα. Το σπίτι του, μετά απ’ αυτό, ήταν βέβαιος πως θα έπαιρνε άλλη όψη.
Δεν είχε ξανασχοληθεί ποτέ πριν με επισκευές και μερεμέτια, το έβρισκε όμως άκρως
διασκεδαστικό. Τα χέρια του τα χρησιμοποιούσε ως τώρα μόνο για να πληκτρολογεί
μεγαλεπήβολα projects, να κάνει χειραψίες και ν’ ανιχνεύει καυτά γυναικεία κορμιά.
Αισθανόταν άνθρωπος του μυαλού και όχι της χειρωνακτικής κι όμως ζούσε μια
πρωτόγνωρη εμπειρία ανακαλύπτοντας τη χαρά της προσωπικής δημιουργίας. Ήθελε να
βρει μια ηλιόλουστη μέρα να ξεκινήσει να βάφει τοίχους, πορτοπαράθυρα και κάγκελα και
το μόνο που τον στενοχωρούσε ήταν η έλλειψη συντροφιάς και συμπαράστασης στο έργο
του. Μερικές στιγμές ένιωθε να τον παρακολουθεί το αδιόρατο βλέμμα της γριάς
Γιοβάννας πίσω από την κουρτίνα. Ήξερε πως ήταν από ενδιαφέρον όμως και όχι από
αδιακρισία. Αυτή η γριά γυναίκα του γεννούσε ταυτόχρονα μια μητρική ζεστασιά και μια
108
“JOHNNIE SOCIETY”

ιδιότυπη έλξη. Τα μεσημέρια συνήθιζε να τον επισκέπτεται και να του φέρνει αχνιστό
φαγητό. Δεν ήξερε με τι τρόπο να της το ανταποδώσει, αφού είχε χρόνια να έρθει σε επαφή
με γυναίκα προχωρημένης ηλικίας. Το μόνο που έκανε ήταν να της προσφέρει ένα
λουλούδι κάθε φορά που έβγαινε στον κήπο κι έπιαναν την κουβέντα.
Τα μεσημέρια συνήθιζε να επισκέπτεται τον μικρό Γιαννάκη στην πλατεία και να
περνάνε μαζί ώρες ξεγνοιασιάς και ανταλλαγής πειραγμάτων. Δεν δίσταζε μάλιστα μερικές
φορές να συμμετέχει κι αυτός στο παιχνίδι τους με την μπάλα, τραβώντας την περιέργεια
των αργόσχολων της πλατείας. Τα απογεύματα έριχνε έναν μικρό υπνάκο με συνοδεία
εφημερίδας και μετά συνέχιζε τις εργασίες του σπιτιού. Η δουλειά στην πιτσαρία τον
ανάγκαζε να βγει ξανά στην κοινωνία και να προσφέρει τις υπηρεσίες του. Ιδιαίτερα
προβλήματα με το αφεντικό δεν αντιμετώπιζε, είχε αρχίσει να μαθαίνει σιγά - σιγά και τους
δρόμους και, λόγω της έμφυτης ευγένειάς του, πήγαινε αρκετά καλά από φιλοδωρήματα.
Τα βράδια μετά τον κάματο της δουλειάς αφηνόταν στη χαλάρωση της μουσικής και
χανόταν στον κυβερνοχώρο. Ανακάλυπτε άπειρους θησαυρούς κειμένων και εικόνων και
τους τακτοποιούσε μεθοδικά στον σκληρό δίσκο του υπολογιστή του, δημιουργώντας τη
δική του προσωπική συλλογή. Αυτό το παράθυρο προς τον κόσμο και τη γνώση το είχε
απολύτως ανάγκη για να διατηρείται ζωντανός.
Έτσι απλά και ήρεμα κυλούσαν οι μέρες του, ξορκίζοντας τα στοιχειωμένα πνεύματα
και αποκαλύπτοντας νέες αξίες στα απλά καθημερινά γεγονότα. Χαμογελούσε πια σ’ όλον
τον κόσμο, κερνούσε τα πιτσιρίκια που συναντούσε παντού κι έκοβε βόλτες στη δυτική
νυχτερινή πόλη διανέμοντας πίτσες. Όταν οι πελάτες άνοιγαν την πόρτα να παραλάβουν το
φαγητό τους, συνήθιζε να ρίχνει μικρές αδιάκριτες ματιές στο εσωτερικό για να κλέψει λίγη
απ’ τη ζωή τους. Περνούσε όμορφα βιώνοντας, έστω και ελάχιστα, μικρές εικόνες
οικογενειακής θαλπωρής. Τον εξέπληττε το γεγονός ότι τα περισσότερα φιλοδωρήματα τα
έπαιρνε από ανθρώπους που δεν το περίμενε. Χτυπώντας την πόρτα σε νεόπλουτα αστικά
σπίτια, ανέμενε καλύτερη αντιμετώπιση. Αλλά δυστυχώς, έβλεπε πως άπλωναν το χέρι τους
περισσότερο οι απλοί φτωχοί άνθρωποι, που μπορούσαν να καταλάβουν και να εκτιμήσουν
την κούρασή του στους δρόμους. Όσες φορές αρνήθηκε ευγενικά το φιλοδώρημά τους,
εκείνοι το εκλάμβαναν ως προσβολή και του ζητούσαν επιτακτικά να το δεχτεί.
Τις πρώτες μέρες χαιρόταν ιδιαίτερα με τα “τιπς” που συνέλεγε, στην πορεία όμως
αναθεώρησε την άποψή του, βλέποντας πως αντανακλούσαν περισσότερο τον χαρακτήρα
του πελάτη, παρά την οικονομική του κατάσταση. Περιμένοντας στα φανάρια καθ’ οδόν
για τις παραγγελίες του, δεν παρέλειπε ποτέ να δίνει κέρματα στα μικρά παιδιά που
ζητιάνευαν. Αισθανόταν πως είχαν ανάγκη τα χρήματα περισσότερο από κείνον. Η
καλοσύνη που του ανταπέδιδαν ήταν ίσως η ομορφότερη γωνιά μέσα στη μέρα του.
Καθιέρωσε να δίνει σχεδόν όλα του τα φιλοδωρήματα σε κεράσματα παιδιών και σε
ελεημοσύνη, κρίνοντας πως τα χρήματα που έπαιρνε ως μεροκάματο τού έφταναν να
καλύψει τις δικές του μηδαμινές ανάγκες. Αυτός άλλωστε είχε ζήσει και στην άλλη πλευρά
της πόλης ξοδεύοντας ένα τωρινό του μηνιάτικο για ν’ αγοράσει ένα πουκάμισο και είχε
συνειδητοποιήσει, εκ των έσω, τη ματαιότητα των χρημάτων.
Περνώντας ο καιρός χωρίς να το καταλαβαίνει, προσαρμόστηκε απόλυτα στη νέα του
109
Γιάννης Φαρσάρης

πραγματικότητα. Η καθημερινότητά του ήταν γυμνή από πολυτέλειες, ενδεδυμένη όμως με
δημιουργικότητα και ηρεμία. Και το κυριότερο, ήταν άδεια από άγχος και ματαιοδοξία.
Έβαζε μικρούς, καθημερινούς, προσιτούς στόχους και αγωνιζόταν να τους πετύχει.
Επισκεπτόταν τακτικά τη δανειστική βιβλιοθήκη του πνευματικού κέντρου της περιοχής
του για να διαβάσει όσα βιβλία δεν αξιώθηκε όλα τα προηγούμενα χρόνια. Ενημερωνόταν
για τις εξελίξεις στον κόσμο μέσα από τις εφημερίδες και το διαδίκτυο κι αφουγκραζόταν
την υπόγεια ανάσα του κόσμου μέσα στις νέες διαμορφούμενες συνθήκες.
Ένα πρωί, κοιτάζοντας τον εαυτό του στον καθρέπτη, αντίκρισε ένα άλλο πρόσωπο και
ξαφνιάστηκε. Μακριά ατημέλητα μαλλιά περιέβαλλαν τη μορφή του και αραιά αγκαθωτά
γένια κάλυπταν τα μάγουλά του. Η έκφρασή του ήταν γαλήνια και οι κόρες των ματιών του
διακρίνονταν διεσταλμένες και διψασμένες για εικόνες. Δεν θύμιζε σε τίποτα τον παλιό
Τζόνι που αναπαυόταν εν μνήμη χλοερή. Τότε κυνηγούσε την επιτυχία, τώρα αναζητούσε
την ουσία. Τότε πίστευε πως είχε φίλους και αναγνώριση, τώρα είχε ως μοναδική συντροφιά
την Αλήθεια. Τότε ζούσε σε κοινόχρηστους πολυτελείς παραδείσους, τώρα απολάμβανε το
δικό του φτωχικό καταφύγιο που είχε δημιουργήσει με τον ιδρώτα του. Τότε κοίταζε τον
κόσμο αφ’ υψηλού τηλεκατευθύνοντας τις αγοραστικές του συνήθειες, τώρα μετέφερε
ταπεινά φαγητό σε πεινασμένες υπάρξεις. Τότε ξυπνούσε αγχωμένος το πρωί έχοντας ν’
αντιμετωπίσει μια μέρα γεμάτη επαγγελματικές υποχρεώσεις, τώρα σηκωνόταν ήρεμος λίγο
πριν το μεσημέρι αναζητώντας αυτόβουλα νότες δημιουργίας. Τότε φορούσε το προσωπείο
του αδυσώπητου εραστή για να παρασύρει στον κόσμο της εικόνας του ανυποψίαστες
κορασίδες, τώρα ζούσε μόνος - σαν κοσμοκαλόγερος - αναζητώντας τις νύχτες στη φλόγα
των κεριών το βλέμμα Εκείνης που κατάφερε να τον αγγίξει.
Του άρεσε η νέα του εμφάνιση, απαλλαγμένη από στερεότυπα και κοινωνικούς κανόνες.
Δεν είχε να δώσει λογαριασμό σε κανέναν, ζούσε εξάλλου κρυμμένος στον ιδρωμένο κόρφο
της κοινωνίας. Κανείς δεν ασχολιόταν μαζί του και στη δουλειά που έκανε πρώτιστο ρόλο
έπαιζε η ταχύτητα διαβίβασης των παραγγελιών. Η φράντζα που του σκέπαζε το μέτωπο
έμοιαζε σαν κουρτίνα που έκρυβε τα όνειρά του από το αδιάκριτο σύμπαν. Όταν
συναντούσε στον δρόμο αγχωμένους κοστουμάτους τύπους με χαρτοφύλακα, κουνούσε
συγκαταβατικά το κεφάλι. Τον κυρίευε η υπεροψία του βετεράνου μπροστά στον
νεοσύλλεκτο στρατιώτη. Ένα πλατύ χαμόγελο τού γεννιόταν κάθε φορά που έβλεπε
κάποιον εξ αυτών να κορδώνεται με κομπασμό, περνώντας μπροστά από την πλατεία.
Ήξερε καλά πως ο πόλεμος του κέρδους απαιτούσε φανατισμένους πεζικάριους με
καλογυαλισμένα άρβυλα και προτεταμένη λόγχη.
Ως σημαντικότερο σταθμό της νέας του εποχής όρισε τη μέρα που θα έβαφε το σπίτι
του. Η γριά Γιοβάννα στάθηκε στο πλευρό του ακατάπαυστα, παρά τις έντονες δικές του
αντιρρήσεις. Τις προηγούμενες μέρες είχε βάλει όλο του το μεράκι και τη νεοαποκτηθείσα
τέχνη βάφοντας τα κάγκελα και τα κουφώματα. Είχε συμβουλευτεί έναν γέρο στην πλατεία
για τις τεχνικές λεπτομέρειες και θυμήθηκε τη μέρα που ένας συμφοιτητής του είχε φωνάξει
όλη την παρέα να βάψουν τη μικρή του γκαρσονιέρα. Ξύπνησε γεμάτος σφρίγος το
ξημέρωμα, κέρασε την πρόθυμη γειτόνισσα έναν μερακλίδικο ολόφρεσκο ελληνικό καφέ
και ξεκίνησαν να βγάζουν τα έπιπλα στον κήπο. Άπλωσαν παντού εφημερίδες και ρίχτηκαν
στο ανακάτεμα των χρωμάτων να πετύχουν τη σωστή απόχρωση. Η Γιοβάννα, παρά τις
110
“JOHNNIE SOCIETY”

δεκαετίες που της βάρυναν την πλάτη, κρατιόταν σε εξαιρετική κατάσταση κι έπιανε με
περισσή τέχνη το πινέλο να συνδράμει στην προσπάθεια. Η όλη διαδικασία κράτησε δυο
μέρες και οι πολλές ώρες κοινής δράσης έδωσαν την ευκαιρία στους δυο, κατ’ όψιν
αταίριαστους γείτονες, να έρθουν πιο κοντά μέσα από κουβέντες και ζεστές εξομολογήσεις.
Όταν το έργο τελείωσε, ο Τζόνι δεν χόρταινε να κοιτάζει με θαυμασμό το εξαιρετικό
αποτέλεσμα. Έβλεπε το σπίτι του μεταμορφωμένο κι ένιωθε τη φωλιά των ονείρων του να
ομορφαίνει.
Μια μικρή αντικατάσταση σε μερικά κεραμίδια, που είχαν υποκύψει στον χρόνο, από
έναν εξειδικευμένο μάστορα που του συνέστησε ο περιπτεράς ολοκλήρωσε τις
απαιτούμενες εργασίες. Το ερείπιο μετά από κόπο και ατελείωτες υπομονετικές
εργατοώρες είχε μεταμορφωθεί σε ανακαινισμένο αρχοντικό. Αισθάνθηκε μετά από πολύ
καιρό γεμάτος και ευχήθηκε γελαστά να μην αντιληφθεί ο γέρο - δικηγόρος την ανακαίνιση
και ζητήσει αύξηση του ενοικίου. Ο μεγαλύτερος όμως θησαυρός που είχε ανακαλύψει ήταν
η χρυσή καρδιά της Γιοβάννας. Οι ώρες που μοιράστηκε μαζί της του έδωσαν την ευκαιρία
να γνωρίσει μια ψυχή ξέχειλη από καλοσύνη κι ένα εκπληκτικό μυαλό κρυμμένο κάτω από
το μαύρο γεροντικό τσεμπέρι.
«Δεν ξέρω πώς να σας ανταποδώσω την αμέριστη βοήθεια που μου προσφέρατε», της είπε
ντροπαλά, ενώ θαύμαζαν μαζί το φρεσκοβαμμένο σπίτι.
«Αχ, Τζόνι, αγόρι μου, πόσες φορές θα σου πω ότι δεν χρειάζονται τα πάντα ανταπόδοση. Πού
ξέρεις, μπορεί εσύ να μου προσέφερες πολύ περισσότερα σήμερα απ’ όσα εγώ, κρατώντας αδέξια το
πινέλο. Για σκέψου, είμαι μια γριά γεροντοκόρη, τι καλύτερο θα είχα να κάνω σήμερα;»,
αναρωτήθηκε μειδιώντας. Το βλέμμα της τον έλουζε με τρυφερότητα.
«Δεν μπορείτε να φανταστείτε πόσο πολύτιμη ήταν η βοήθειά σας. Χωρίς εσάς δεν θα τα
κατάφερνα μονάχος μου», επέμεινε εκείνος για να της δείξει πόσο εκτιμούσε τη
συμπαράστασή της.
«Τζόνι, αγόρι μου, ποτέ δεν σ’ έχω ρωτήσει πώς και γιατί βρέθηκες εδώ. Είμαι σίγουρη όμως
πως για σένα η γειτονιά μας αποτελεί την αντίπερα όχθη της ζωής σου. Όλοι μας κάποια στιγμή
συνειδητοποιούμε πως τα όνειρά μας βρίσκονται στην αντικρινή όχθη απ’ αυτήν που μας έμαθαν να
ζούμε. Ελάχιστοι όμως βρίσκουν το κουράγιο να ριχτούν στο ποτάμι και να αγωνιστούν για να
περάσουν απέναντι. Οι περισσότεροι εξ αυτών τα παρατάνε και γυρίζουν μοιρολατρικά πίσω. Άλλοι
δεν βρίσκουν τη δύναμη να παλέψουν με τα κύματα και τους παρασύρει το ρεύμα. Μόνο όσοι
κρύβουν ατόφια πίστη μέσα τους, καταφέρνουν μετά από υπεράνθρωπο αγώνα να βγουν κουρασμένοι
στην αντίπερα όχθη. Εκεί διαπιστώνουν πως ο θησαυρός που τους περιμένει είναι η ανακάλυψη της
ψυχικής δύναμης να πέσουν στο νερό και να περάσουν απέναντι. Συνεχίζουν κατόπιν, απαλλαγμένοι
απ’ τα περιττά φτιασίδια της ύπαρξής τους και κυνηγάνε το δικό τους προσωπικό όραμα. Κάθε
άνθρωπος κρύβει μέσα του ένα όνειρο, αλλά λίγοι έχουν τη θέληση να πολεμήσουν γι’ αυτό. Σε
παρακολουθούσα τις τελευταίες μέρες με τι λύσσα έτριβες τα κάγκελα για να φύγει η σκουριά, παρότι
είναι εμφανές πως τα χέρια σου είναι αμάθητα στη δουλειά. Τζόνι, αγόρι μου, είμαι εδώ για να σε
βοηθήσω να τρίψεις τη σκουριά από την ψυχή σου. Τα μάτια σου κρύβουν τη λάμψη των ανθρώπων
που παλεύουν για τ’ όνειρό τους», του ψιθύρισε βουρκωμένη.
Ο Τζόνι έμεινε εμβρόντητος να την κοιτάζει. Κάθε της λέξη ακουγόταν μαγικά
αληθινή. Η Γιοβάννα ήταν ο πρώτος άνθρωπος που κατάφερνε να ξεκλειδώσει τις
111
Γιάννης Φαρσάρης

αμπαρωμένες κυψέλες του και να ρίξει μέσα ζωογόνο φως. Ήταν εκεί δίπλα του,
συμπαραστεκόμενη σιωπηλά στον δικό του μοναχικό αγώνα. Δεν τον είχε ρωτήσει ποτέ
τίποτα, δεν γινόταν φορτική, αφουγκραζόταν μονάχα τη μελαγχολική του ανάσα και
μετείχε στον αγώνα του. Την ένιωθε λίγο μάνα, λίγο φίλη, λίγο μέντορα. Την ένιωθε όμως
πιο πολύ σαν βάλσαμο στις πονεμένες πληγές του. Δεν είχε τίποτα να κερδίσει από κείνον,
άλλωστε γερνώντας ο άνθρωπος, γίνεται όλο και περισσότερο αφιλοκερδής στις ενέργειές
του. Τον κυρίευσε μια πελώρια λαχτάρα ν’ ανοίξει την ψυχή του και να την αγκαλιάσει. Να
μοιραστεί μαζί της κάθε σκέψη και κάθε εμπειρία.
«Αχ, καλή μου Γιοβάννα», της απηύθυνε για πρώτη φορά τον λόγο στον ενικό. «Αχ και
νά’ ξερες ποιος δαιμονισμένος άνεμος με πέταξε στη γειτονιά σου. Αν με γνώριζες μερικούς μήνες
πριν, δεν θα πίστευες στα μάτια σου. Δεν ξέρω ποιες αμαρτίες έπρεπε να πληρώσω, ποια κατάρα
συνέθλιψε όλο μου το σύμπαν μέσα σε μια νύχτα και με πέταξε στα βράχια. Βρήκα όμως τη δύναμη
να σταθώ στα πόδια μου και να γλείψω τις πληγές μου. Και ξέρεις τι συνειδητοποιώ μετά από τόσο
καιρό; Ότι στην άλλη όχθη ζούσα παραμυθιασμένος και μόνος. Εδώ απέναντι ανακαλύπτω τον εαυτό
μου και αρχίζω να ξαναγεννιέμαι. Είχα μπει στη ζωή από την αλαβάστρινη πόρτα φορτωμένος με
σπουδές, μόρφωση, χρήματα και μπόλικη αυταρέσκεια. Ή έτσι νόμιζα τουλάχιστο. Η ίδια η ζωή με
πέταξε νύχτα από την πίσω πόρτα. Κι ένιωσα κακομοίρης, ανήμπορος και άδειος από ελπίδα. Μια
νύχτα στάθηκε αρκετή να δω με άλλα μάτια τον ήλιο και να τον αφήσω να ρίξει μια αχτίδα στα
κρυμμένα μου αμπάρια, τα γεμάτα πυρίτιδα. Η έκρηξη που ακολούθησε με συντάραξε συθέμελα και
τα πάντα μέσα μου μηδένισαν. Μια καινούρια εποχή ξεκίνησε εδώ στη μικρή μας ταπεινή γειτονιά.
Τα διαμάντια που αποκαλύπτω καθημερινά μου προκαλούν δέος. Είσαι ο πιο πολύτιμος άνθρωπος
που γνώρισα ποτέ...», της είπε εγκάρδια με ξεραμένο στόμα.
Είχε αρχίσει να βουρκώνει όσο εξιστορούσε μέσα σε λίγες φράσεις όλη του την
προσωπική ιστορία. Δύο μικρά δάκρυα, σαν διαμαντάκια, έλαμπαν στα μάτια της γριάς,
χωρίς να τ’ αφήνει να κυλήσουν στα μάγουλά της. Ήταν φανερό πως κι η δικιά της η ζωή
ξεχείλιζε από πονεμένες ιστορίες, που ίσως ποτέ να μην είχε εκμυστηρευτεί σε κανέναν.
Έμειναν για λίγο σκυφτοί κι αμίλητοι κι έπειτα μια αυθόρμητη ζεστή αγκαλιά ένωσε τα
κορμιά τους. Οι ψυχές τους άρχισαν να φτερουγίζουν σ’ ένα ταξίδι μακρινό, πέρα από
ηλικίες, βιώματα και συναισθήματα.
Το βράδυ που ξάπλωσε να κοιμηθεί αισθάνθηκε λιγότερο μόνος. Είχε σχεδόν
ολοκληρώσει την επισκευή του σπιτιού, είχε βρει μια δουλειά που ταίριαζε με τις συνθήκες
της νέας του πορείας κι είχε νιώσει το ζεστό χάδι της Γιοβάννας στην ψυχή του. Μια
εσωτερική αρμονική ισορροπία τον έκανε περισσότερο ήρεμο και σίγουρο για τον εαυτό
του. Λιγάκι πριν κοιμηθεί, ψιθύρισε μια γλυκιά καληνύχτα στον αέρα. Την είδε απρόσμενα
να φορτώνεται στην πλάτη ενός περιστεριού που άνοιξε τα φτερά του και χάθηκε στον
ορίζοντα, για να τη μεταφέρει μακριά στα ιερά βρετανικά χώματα που φιλοξενούσαν το
κορμί Εκείνης.
«Ποιος ξέρει, ίσως αύριο το περιστέρι γυρίσει κουρασμένο να μου μεταφέρει τη δικιά της
καλημέρα», ψέλλισε αντιλαμβανόμενος πως η Ιωάννα ήταν η μόνη οπτασία που τον συνόδευε
από την προηγούμενή του ζωή. Και του έλειπε, χωρίς δυστυχώς να μπορεί να κάνει κάτι γι’
αυτό.
112
“JOHNNIE SOCIETY”

Τις επόμενες μέρες το κέφι τ’ ουρανού χάλασε κι άρχισαν τα ψιλοβρόχια. Το αφεντικό
είχε απόλυτο δίκιο αναφορικά με τη ραγδαία αύξηση των φιλοδωρημάτων, αλλά ο Τζόνι
δυσκολευόταν να συνηθίσει τις νέες συνθήκες. Οι δρόμοι είχαν περισσότερη κίνηση, οι
λακκούβες έκρυβαν παγίδες και το βράδυ γύριζε σπίτι βρεγμένος ως το κόκκαλο. Έσφιγγε
τα δόντια όμως και δεν το έβαζε κάτω, καθώς οι δυσκολίες τού ατσάλωναν το ηθικό και του
έδιναν δύναμη να συνεχίζει.
Στα φανάρια είχε αρχίσει να πιάνει φιλίες με τους επαίτες και τους μικρούς καθαριστές
τζαμιών. Οι διαδρομές που έκανε επεκτείνονταν μακριά από τα σύνορα της γειτονιάς του
και οι κάτοικοι των φαναριών εκπλήσσονταν, βλέποντας έναν ντελιβερά να τους προσφέρει
τον οβολό του. Τους κοίταζε όλους διερευνητικά, επιζητώντας να διακρίνει αν έκρυβαν
πραγματική δυστυχία ή ήταν επαίτες κατ’ επάγγελμα. Σε όσους έβλεπε απόγνωση, εκτός
από τα χρήματα δεν παρέλειπε να καταθέσει και μερικές λέξεις συμπόνιας και κουράγιου.
Παρότι παλιότερα είχε μια αποστροφή προς κάθε μορφής μιζέρια και δυστυχία, τους
ένιωθε πια αρκετά κοντά του, γνωρίζοντας εξ ιδίων ότι οι περισσότεροι βρέθηκαν από
ανάγκη στη δύσμοιρη αυτή θέση. Η έκπληξή τους ήταν η επιβράβευσή του για τις
δύσκολες ώρες στον δρόμο. Εκείνος άλλωστε είχε να φροντίσει μονάχα τον εαυτό του και
το μεροκάματό του ήταν υπεραρκετό.
Ένα απογευματάκι, λίγο πριν το σούρουπο, πετάχτηκε για διανομή σε μια περιοχή που
επισκεπτόταν για πρώτη φορά. Ακολούθησε την κεντρική λεωφόρο που γνώριζε για να μη
χαθεί και σταμάτησε στο κόκκινο φανάρι, με σκοπό να στρίψει αριστερά και ν’ αναζητήσει
την οδό της παραγγελίας. Ακριβώς κάτω απ’ το φανάρι το βλέμμα του συναντήθηκε
αστραπιαία με την επιβλητική μορφή ενός επαίτη. Ήταν μεσήλικας, καθηλωμένος σε
αναπηρικό καροτσάκι με ατίθασα μακριά μολυβί μαλλιά και μούσια που έκρυβαν το
λιπόσαρκο πρόσωπό του. Φορούσε ένα ξεθωριασμένο δερμάτινο μπουφάν και είχε μια
κόκκινη καρό κουβέρτα να του κρύβει τα πόδια. Τα χαρακτηριστικά του ήταν σκληρά,
όμως εκείνο που εξαρχής τον μάγεψε ήταν το παγωμένο, περήφανο καταπράσινο βλέμμα
του. Στεκόταν αγέρωχος και αμίλητος κάτω απ’ το φανάρι, χωρίς να πυροβολεί τους
σταματημένους οδηγούς με παρακλητικά λόγια πόνου. Έμενε απαθής στα όσα συνέβαιναν
γύρω του και βίωνε καρτερικά τις ώρες κάτω από τον τρίχρωμο ρυθμιστή της κυκλοφορίας.
Όταν ο οδηγός του μπροστινού αυτοκινήτου τού πέταξε ένα κέρμα στην τραγιάσκα που
είχε ριγμένη μπροστά του, εκείνος κούνησε ελαφρά το κεφάλι σε ένδειξη ευχαριστίας,
δίχως να αλλοιώσει τη δεσποτική στάση του. Η εικόνα ήταν τόσο δυνατή για τον Τζόνι,
που έμεινε να τον χαζεύει έως ότου ξεκίνησε μηχανικά με τον άναμμα του πράσινου
φαναριού.
Σε όλη τη διαδρομή το μυαλό του έμεινε κολλημένο στην εικόνα του παράλυτου
επαίτη, που έκρυβε ταυτόχρονα φωτιά και αδιαφορία, σκληράδα και πόνο, περιφρόνηση
και δυστυχία. Μετάνιωσε που δεν έριξε και τον δικό του οβολό στην τραγιάσκα και
υποσχέθηκε στον εαυτό του πως θα το έπραττε στην επιστροφή. Καθυστερώντας όμως να
βρει το σπίτι, είχε πέσει η ψυχρή νύχτα κι ο ανάπηρος επαίτης είχε εγκαταλείψει τη θέση
του. Παρασυρμένος απ’ τη δύναμη της οπτασίας του, τον αποθήκευσε προσωρινά στη
μνήμη και συνέχισε τους κύκλους του φαγητού, ελπίζοντας να τον συναντήσει ξανά τις
113
Γιάννης Φαρσάρης

επόμενες μέρες.
Ξυπνώντας το πρωί σκοτεινιασμένος, αισθάνθηκε την ανάγκη να μιλήσει με τη
Γιοβάννα. Χτύπησε την πόρτα της και βολεύτηκε στο φτωχικό της, απολαμβάνοντας
σπιτικό τσάι μπροστά στην ξυλόσομπα.
«Τι γνώμη έχεις για τους επαίτες στους δρόμους, Γιοβάννα;». Ήθελε να μοιραστεί μαζί της
τη σκέψη που τον έτρωγε.
«Όλοι ανεξαιρέτως οι επαίτες, κοιτώντας τους νοικοκυραίους να περνούν, εύχονται να ήταν σαν
εκείνους. Μπορεί να είναι βολεμένοι στα έσοδα της ελεημοσύνης, έχοντας μάθει να χαϊδεύουν τις
ευαίσθητες χορδές των περαστικών με το παράπονό τους, όμως θα προτιμούσαν χίλιες φορές να είναι
στη θέση τους. Δοκίμασε να μείνεις δέκα ώρες κάτω από ένα φανάρι στον ήλιο ή στη βροχή και θα
με θυμηθείς. Δυστυχώς τους έχουν καταντήσει τσιμπούρια στην πλάτη της κοινωνίας, που με ένα
κέρμα αποφεύγει προσωρινά το τσίμπημα», κατέληξε συνοφρυωμένη. Η Γιοβάννα έβλεπε τα
πράγματα μ’ έναν μοναδικό ρεαλισμό που τον εξέπληττε. Ήταν καυστική και δίκαιη
ταυτόχρονα και κάθε της λέξη ήταν φιλτραρισμένη από τη σοφία των πολλών της χρόνων,
χωρίς να πέφτει στην παγίδα της γεροντικής μοιρολατρίας και του ισοπεδωτισμού. Η
συζήτηση ξέφυγε και πάτησε αναστενάρικα τα κάρβουνα που έκαιγαν τα σωθικά του.
«Ειλικρινά, ποιον άνθρωπο θεωρείς εσύ επιτυχημένο;», ζύμωσε με λόγια τις ανησυχίες του.
«Όταν γεννιόμαστε, ο πελαργός μας αφήνει μωρά στο χαλάκι της εισόδου μιας πολυκατοικίας. Η
Ταπεινότητα και η Αλαζονεία είναι γειτόνισσες, μόνο που δυστυχώς δεν ξέρουμε πού μένει η
καθεμιά. Είναι δικιά μας αποκλειστικά η ευθύνη να εντοπίσουμε, μεγαλώνοντας, σε ποιον όροφο
μένει η Ταπεινότητα για να την επισκεφτούμε και να μην πέσουμε στην παγίδα της άλλης. Όποιος
χτυπήσει το σωστό κουδούνι είναι για μένα ο πλέον επιτυχημένος στη ζωή», ζωγράφισε
παραστατικά τις λέξεις. Τον γοήτευε διαρκώς η μοναδική της ικανότητα να δημιουργεί
παρομοιώσεις που έκρυβαν μέσα τους την Αλήθεια, όπως εκείνη τη βίωσε στα πολύτιμα
χρόνια της ζωής της. Δεν την είχε ρωτήσει ποτέ τίποτα για το παρελθόν της, τη δουλειά
της, την οικογένειά της. Την ένιωθε πιο κοντά απ’ τον καθένα κι όμως δεν ήξερε τίποτε γι’
αυτήν, ούτε είχε σκοπό να τη ρωτήσει ποτέ. Το μυστήριο που έκρυβαν τα διφορούμενα
λόγια της τον γοήτευε και δεν ήθελε να χαλάσει τη μαγική εικόνα που είχε σχηματίσει για
κείνη.
 Παράλληλα με τις συζητήσεις που έκανε με τη Γιοβάννα, η μεγάλη του παρηγοριά
ήταν τα βιβλία. Χανόταν τις νύχτες στον κόσμο των πυκνογραμμένων σελίδων,
ανακαλύπτοντας μια άγνωστη γι’ αυτόν πνευματικότητα κι ένα σύμπαν αξιών και ιδεών που
τον έκαναν να ριγεί μέσα στην άγνοιά του. Κατά τη διάρκεια των αέναων περιπλανήσεών
του στους δρόμους, είχε όλο τον χρόνο να επεξεργάζεται και να ενσωματώνει τις παράξενες
τυπωμένες ιστορίες. Έμοιαζε σαν να έχει ξεκινήσει ένα ταξίδι στον υπόγειο κόσμο του
παράδοξου, της σοφίας και της γνώσης. Ζούσε σε μια υποβαθμισμένη συνοικία με δικούς
της κώδικες κοινωνικής ανοχής και συμπεριφοράς, έκανε μια δουλειά που τον έφερνε σε
επαφή με κλειστά οικιακά στιγμιότυπα και επικοινωνούσε μοναχά με δυο ανθρώπους, μια
γεροντοκόρη γριά κι έναν ολιγόχρονο πιτσιρίκο. Και παράλληλα μ’ όλα αυτά, είχε την
ευκαιρία να διαλογίζεται και να χάνεται στα ομιχλώδη λιβάδια της επικαιρότητας, της
πληροφόρησης και της γραπτά αποτυπωμένης εμπειρίας.
Οι παραγγελίες στη δουλειά τον ταξίδευαν σε μέρη που πρώτη φορά επισκεπτόταν.
114
“JOHNNIE SOCIETY”

Γινόταν ένα με την κίνηση, ανταλλάσσοντας καθημερινά ματιές μ’ εκατοντάδες ανθρώπους.
Εξακολουθούσε με χαρά να μοιράζει τα φιλοδωρήματά του στους επαίτες, που πλέον τον
αναγνώριζαν και τον υποδέχονταν καλόκαρδα στα φανάρια. Ένιωθε πως η μοίρα τον είχε
ορίσει ως κοινωνικό διαμεσολαβητή που μετέφερε το έμπρακτο “ευχαριστώ” από τους
πεινασμένους των σπιτιών στους πεινασμένους των δρόμων. Κι εκείνος είχε την τύχη να
ακούει διπλές ευχαριστίες κι από τις δυο άκρες της αλυσίδας. Έμοιαζε πρωταγωνιστής σε
μια φαρσοκωμωδία, που δεν είχε φανταστεί ποτέ πως θα ζήσει. Κι όμως την απολάμβανε
χωρίς να υπολογίζει τα μελλούμενα.
Μια επόμενη μέρα ο δρόμος των παραγγελιών τον έβγαλε ξανά στην κεντρική λεωφόρο
και θυμήθηκε τον ανάπηρο επαίτη με την περήφανη στάση. Καθώς πλησίαζε, εντόπισε τη
μεγαλοπρεπή του οπτασία κάτω από το ίδιο φανάρι. Τα βλέμματά τους δεν συναντήθηκαν,
μιας κι ο επαίτης είχε καρφωμένα τα μάτια ψηλά στον ουρανό, αδιαφορώντας για τα
τεκταινόμενα στον δρόμο. Σταματώντας ακριβώς μπροστά του, έβαλε το χέρι στο
τσαντάκι που κρεμόταν στη μέση του να του προσφέρει το φιλοδώρημά του. Ο μεσήλικας
ανάπηρος αντιλήφθηκε την κίνησή του και κατέβασε αργά τα μάτια απ’ τον ουρανό.
«Κράτα τα χρήματα για σένα, τα έχεις ανάγκη όσο κι εγώ, δεν μπορώ να τα δεχτώ», του
ψιθύρισε με βραχνή φωνή κουνώντας το κεφάλι του πέρα - δώθε. Ο Τζόνι πάγωσε, αφού
ήταν η πρώτη φορά που κάποιος επαίτης αρνιόταν το φιλοδώρημά του.
«Μα στα δίνω απ’ την καρδιά μου, δεν θα μου λείψουν», ήταν το μόνο που κατάφερε να
ψελλίσει.
«Ένα παλικάρι σαν εσένα που γυρίζει μες στους δρόμους ολημερίς μοιράζοντας πίτσες, δεν το
κάνει από χόμπι. Αν μου δίνεις χρήματα γιατί με λυπάσαι, να ξέρεις πως δεν γουστάρω να με
λυπούνται». Η έκφρασή του σκλήρυνε ενόσω πρόφερε τις τελευταίες λέξεις, κάνοντας τον
Τζόνι να νιώσει αμήχανα.
«Δεν ήθελα να σε προσβάλω, συγχώρεσέ με, απλά να βοηθήσω ήθελα», απολογήθηκε.
«Κοίτα να βοηθήσεις τον εαυτό σου και να βρεις μια πιο σοβαρή δουλειά από το να μοιράζεις
πίτσες. Κι άσε με μένα να με βοηθούν αυτοί που τους περισσεύουν». Οι κόρες των ματιών του
γυάλιζαν υγρές και σκοτεινές, ενώ λευκός καπνός τσιγάρου ανάβλυζε απ’ τα ρουθούνια του.
Ο Τζόνι απόρησε με τη απόρριψη των λόγων του. Δεν ήθελε να του εξηγήσει για ποιον
λόγο είχε επιλέξει να γίνει ντελιβεράς, αφού σίγουρα δεν θα καταλάβαινε. Ανάβοντας το
πράσινο φανάρι μάρσαρε, ρίχνοντάς του μια τελευταία ματιά. Το να είναι ένα θηρίο δύο
μέτρα καθηλωμένο σε αναπηρικό καροτσάκι ήταν αδικία και απομακρυνόμενος
δικαιολόγησε τη θλίψη του. Ούτε κι ο ίδιος ήθελε να παίρνει φιλοδώρημα από ανθρώπους
που καταλάβαινε πως δεν τους περίσσευαν. Του είχε κάνει τέτοια θετική εντύπωση ο
παράλυτος επαίτης, που αφού παρέδωσε την παραγγελία, κίνησε ξανά για το φανάρι να τον
συναντήσει. Σταμάτησε ακριβώς μπροστά του και τον κοίταξε ανέκφραστος. Ο ανάπηρος
τού ανταπέδωσε το βλέμμα με απορία.
«Πάλι εδώ εσύ;». Ο τόνος της φωνής του ήταν λιγότερο σκληρός από πριν. Τα μάτια του
Τζόνι έσμιξαν σ΄ ένα χαμόγελο. Έχωσε το χέρι στην τσέπη κι έβγαλε τα τσιγάρα του.
«Δεν πιστεύω να μου αρνηθείς ένα τσιγάρο;», του είπε τείνοντάς του το πακέτο.
«Δεν καπνίζω απ’ αυτά τα φλώρικα. Κάτσε να σε κεράσω εγώ απ’ τα δικά μου», του αντέτεινε
115
Γιάννης Φαρσάρης

μ’ ένα κουρασμένο μειδίαμα. Ο πάγος απ’ το βλέμμα του έλιωσε ψάχνοντας στην
μπροστινή αριστερή τσέπη του δερμάτινου μπουφάν του. Στο δεξιό του μεσοδάχτυλο
φορούσε δαχτυλίδι με μια τεράστια κόκκινη πέτρα, που άστραφτε στο φως. Έβγαλε ένα
πακέτο άφιλτρα και του πρόσφερε. Ο Τζόνι πήρε το μικροσκοπικό τσιγάρο, το έβαλε στο
στόμα και ανέβασε το μηχανάκι στο πεζοδρόμιο να μην ενοχλεί τα διερχόμενα
αυτοκίνητα. Άναψε με τον δικό του αναπτήρα τα τσιγάρα και των δύο κι άρχισε αμέσως να
βήχει με την πρώτη βαριά τζούρα.
«Φλώρικα τσιγάρα καπνίζεις, φλώρικο λαιμό έχεις, πώς ν’ αντέξεις τον αληθινό καπνό;», τον
ειρωνεύτηκε γελαστά. Το τσιγάρο στο στόμα του κρεμόταν με ανόθευτο στυλ κι όλη του η
παρουσία εξέπεμπε μια περίεργη, αυθεντική αύρα. Τράβηξε μια γερή ρουφηξιά και κοίταξε
διερευνητικά τον νεαρό, πριν αρχίσει να μιλάει.
«Είσαι ο πρώτος ντελιβεράς που έβαλε το χέρι στην τσέπη για μένα. Συμπάθα με, αν σου μίλησα
άσχημα πριν, αλλά δεν γουστάρω να στερούνται αυτοί που δεν έχουν για χάρη μου. Από δω μπροστά
περνάνε χιλιάδες αυτοκίνητα κάθε μέρα κι οι περισσότεροι αδιαφορούν. Αλλά κι αυτά τα λίγα
κέρματα που μαζεύω μου φτάνουν για να συντηρούμαι. Τι έξοδα να έχει ένας σακάτης σαν εμένα;».
Ο σαρκασμός του τσάκιζε κόκκαλα. «Εσύ είσαι μια χαρά λεβέντης, κοίτα την πάρτη σου κι άσε
μας εμάς στη μαύρη μοίρα μας. Εσύ τώρα με βλέπεις λιωμένο σακάτη και με λυπάσαι, όμως δεν
ξέρεις τι ήμουν πριν πέσω στον βούρκο», ψέλλισε και πυκνό σκοτάδι σκέπασε τη δωρική του
μορφή.
«Δεν είμαι ντελιβεράς από ανάγκη, αλλά από επιλογή. Και να σου εξηγήσω όμως, δεν θα
καταλάβεις». Τα λόγια βγήκαν αβίαστα από το στόμα του κι ήταν η πρώτη φορά στη νέα
του εποχή που μιλούσε σε κάποιον άγνωστο για την ιστορία του. Σχεδόν αμέσως το
μετάνιωσε, όμως συνέχισε ακάθεκτος. «Κι εσύ δεν ξέρεις τι ήμουν πριν καταντήσω ντελιβεράς.
Και προς Θεού, δεν σε λυπήθηκα ούτε στιγμή. Σκέφτηκες μήπως ότι ίσως ήθελα να σε βοηθήσω
επειδή περνάω την ίδια φάση; Όπως εσένα σου σακατεύτηκαν τα πόδια, εμένα κάποιοι μου
σακάτεψαν την ψυχή!». Οι φλέβες του νεαρού χτυπούσαν νευρικά όση ώρα ξερνούσε τα λόγια
του.
«Σακάτες λοιπόν κι οι δυο, κόρακας κοράκου μάτι δεν βγάζει!», φώναξε γελώντας ο ανάπηρος
κι έβγαλε από την εσωτερική του τσέπη ένα μεταλλικό φλασκί.
«Εβίβα των σακάτηδων λοιπόν!», έσκουξε κι άρχιζε να κατεβάζει μια γενναία ποσότητα
αλκοόλ. Οι οδηγοί από τα γειτονικά αυτοκίνητα τούς κοιτούσαν με ύφος περίεργο και
κοροϊδευτικό. Ο Τζόνι πήρε το φλασκί απ’ τα χέρια του και δοκίμασε το δυνατό μπέρμπον
που περιείχε.
«Εγώ είμαι ο Τζο ο καθιστός σακάτης, εσένα πως σε λένε, όρθιε σακάτη;», τον ρώτησε εύθυμα.
«Τζόνι με λένε», απάντησε πνιγμένα και ύψωσε το μεταλλικό φλασκί στον αέρα για μια
ακόμα μεγαλοπρεπή γουλιά.
«Άρχοντα Τζόνι, σ’ ευχαριστώ για τη συντροφιά σου, όμως ήρθε η ώρα να φύγεις, οι
παραγγελίες θα σε περιμένουν στο μαγαζί. Να περνάς που και που, όταν σε βγάζει ο δρόμος από δω,
να πίνουμε μια γουλιά και να κάνουμε ένα τσιγάρο. Φαίνεσαι ξηγημένη φάτσα!». Ένα χαμόγελο
σκέπασε το μουσάτο του πρόσωπο και του έτεινε το χέρι σε μάγκικο χαιρετισμό. Ο Τζόνι
τον έσφιξε με δύναμη που παρήγαγε ήχο και καβάλησε το μηχανάκι.
116
“JOHNNIE SOCIETY”

«Πρόσεχε στον δρόμο, ρε Τζονάρα, οι οδηγοί είναι θεοπάλαβοι. Αντιός αμίγκο!», του φώναξε
υψώνοντας τη γροθιά του κι εκείνος του κόρναρε επαναληπτικά μέχρι που απομακρύνθηκε.
Έφυγε σφαίρα για το μαγαζί, γιατί είχε αργήσει. Του άρεσε εξαρχής η μορφή του Τζο κι
ήταν χαρούμενος που είχε την ευκαιρία να μοιραστεί μαζί του λίγες καπνισμένες στιγμές.
«Οι καλύτεροι άνθρωποι κρύβονται στις σχισμές της ζωής», συμπέρανε και συνέχισε τη
νυχτερινή περιπλάνησή του στους δρόμους.
Το επόμενο απόγευμα φορτώθηκε ένα μπουκάλι μπέρμπον και δυο πακέτα τσιγάρα απ’
αυτά που κάπνιζε ο Τζο και κατευθύνθηκε προς το φανάρι του. Εκείνος βλέποντάς τον από
μακριά, ξύπνησε απ’ τον λήθαργο και τον υποδέχτηκε με υψωμένη τη γροθιά.
«Σειρά μου να κεράσω σήμερα», του φώναξε πανηγυρικά ο Τζόνι.
«Ήρθε ο όρθιος σακάτης να επισκεφτεί τον καθιστό σακάτη στη φυλακή του φαναριού! Δεν σού
’πα βρε μπαγάσα ότι δεν γουστάρω να μου φέρνεις τίποτα; Ο σούπερ - Γκούφι δεν ξεμένει ποτέ από
φιστίκια!». Η φωνή του δεν είχε τίποτα από την προηγούμενη σκληράδα, αντιθέτως έκρυβε
χαρά και περιπαικτική διάθεση.
Ο Τζόνι πάρκαρε το μηχανάκι στην ίδια θέση και τον χαιρέτησε με τον ίδιο ηχηρό
τρόπο. Αμέσως μετά άνοιξε το μπουκάλι και του το πρόσφερε.
«Αν προσπαθήσεις να μου πας κόντρα στο νερό της φωτιάς, μικρέ, θα κάνεις ομόκεντρους
κύκλους με το μηχανάκι μετά. Είμαι γριά ρουφήχτρα εγώ!», αυτοσαρκάστηκε γελώντας ο
επαίτης. Τράβηξε μια τεράστια γουλιά που άδειασε σχεδόν τον ένα τρίτο του μπουκαλιού
κι άναψαν μαζί από ένα τσιγάρο. «Δεν έχεις καμιά γκόμενα να πας κι έρχεσαι εδώ στη μέση του
δρόμου να μπεκρουλιάσεις;», τον ειρωνεύτηκε με έκδηλη την άμεση επίδραση του αλκοόλ στη
συμπεριφορά του.
«Κάτι παντρεμένες που τους πάω πίτσες μου λένε να μπω μέσα να με “κεράσουν”, αλλά εγώ δεν
τους κάθομαι, γιατί είμαι επιλεκτικός!», μπήκε αμέσως στο κόλπο ο νεαρός.
«Άχρηστε, ανίκανε ντελιβερά, σε παρακαλάνε οι γυναίκες κι εσύ τις φτύνεις;», τον μούντζωσε
κι έπειτα με μια νευρική κίνηση σήκωσε την καρό κουβέρτα του και κοίταξε από κάτω. «Τ’
ακούς, Ρουμπιρόζα μου, πώς χάλασε η νέα γενιά; Ενώ εσένα γίγαντα, που κάποτε ήσουν βασιλιάς,
δεν σε πλησιάζει πια καμιά. Όλες νομίζουν πως μαζί με τα πόδια αχρηστεύτηκες κι εσύ! Αχ, μου
φαίνεται πως θα κάνω υπερωρίες στον δρόμο αυτή τη βδομάδα να σε πάω να γλεντήσεις κι εσύ,
αλλιώς θα καταντήσω να σε φωνάζω Ναδίρ», αναστέναξε βαριά.
Η ενέργεια που έκρυβε ο Τζο ήταν μοναδική και οι δολοφονικές του ατάκες, σε
συνδυασμό με τις θεατρικές του κινήσεις, ήταν χάρμα οφθαλμών. Κάπνισαν μαζί άλλο ένα
τσιγάρο και ο Τζόνι ξεκίνησε πάλι τις διαδρομές των πεινασμένων.
Σχεδόν καθημερινά, όποτε βόλευε η διαδρομή, έκλεβε μερικά λεπτά να κάνει μια
στάση στο φανάρι του Τζο. Μέρα με τη μέρα τον ανακάλυπτε όλο και περισσότερο και
ενθουσιαζόταν από τη δύναμη που έκρυβε μέσα του. Μια δύναμη όμως που συγκατοικούσε
με την απογοήτευση και την παραίτηση. Η κατάσταση της υγείας του τον είχε πικράνει κι
όταν μίλαγε γι’ αυτό – σχεδόν σε κάθε του φράση – υπερχείλιζε από σαρκασμό και
κατάρες. Και μ’ εκείνον, όπως και με τη Γιοβάννα τηρούσαν μια ιδιότυπη ομερτά
αναφορικά με τη διαδρομή τους στον χρόνο. Κανείς δεν ρωτούσε κανέναν κι ας ήταν τα
λόγια τους ξέχειλα από κρυμμένες αόριστες παρελθοντικές αναφορές. Ο Τζο διαρκώς
117
Γιάννης Φαρσάρης

σιχτίριζε τις ώρες που περνούσε στον δρόμο και δεχόταν την ελεημοσύνη των περαστικών
με τη μορφή κερμάτων ή βλεμμάτων.
«Σιχαίνομαι τον εαυτό μου ζητιάνο», επαναλάμβανε διαρκώς, «γι’ αυτό κοιτάζω στον ουρανό,
για να μην τους βλέπω να με λυπούνται». Μόνο όταν άκουγε ένα κέρμα στην τραγιάσκα,
έγνεφε το κεφάλι ως ένδειξη ευχαριστίας. Ο εγωισμός κι η περηφάνια του πληγώνονταν
καθημερινά και μετρούσε διαρκώς τα χρήματα, έως ότου φτάσει στο ελάχιστο ποσό που
χρειαζόταν. Αμέσως ξυπνούσε απ’ τον λήθαργο και με όση δύναμη διέθετε στα μπράτσα
του κατηύθυνε το αναπηρικό καροτσάκι μακριά απ’ το φανάρι.
«Γιατί δεν τα παρατάς να βρεις μια αξιοπρεπή δουλειά;», τον ρώτησε μια μέρα ο Τζόνι.
«Αχ, Τζόνι, πώς φαίνεται ότι δεν έχει βγάλει ακόμα ρυτίδες στην ψυχή! Στον δρόμο τουλάχιστο
βγάζω τα προς το ζην χωρίς να κοιτάζω τον οίκτο στα πρόσωπά τους, σε μια δουλειά δεν θα μπορώ
να τ’ αποφύγω. Άλλωστε, δεν ξέρω να κάνω τίποτα χρήσιμο», συμπλήρωσε μοιρολατρικά. Η
πικρία με την απόγνωση ξιφομαχούσαν και τα μάτια του κοίταξαν στη γη για να κρύψουν
το ξέσπασμα. Τότε ο Τζόνι κατάλαβε την ουσιώδη διαφορά του από τον Τζο. Και οι δυο
ήταν σακάτες, όμως ο Τζο είχε παραιτηθεί, ενώ εκείνος είχε βρει τη δύναμη να επιβιώσει
παλεύοντας.
«Γιατί δεν δοκιμάζεις να κάνεις μια νέα αρχή;», επέμεινε ο νεαρός ακόμα μια φορά
τρυφερά. Επιθυμούσε να φέρει στο φως τις μύχιες αλήθειες του και για πρώτη φορά πέρασε
την κόκκινη γραμμή της προσωπικής του ζωής. Ο Τζο, λες και κατάλαβε τη σκέψη του, τον
κοίταξε σκληρά.
«Νομίζεις κι εσύ πως είμαι ένας άχρηστος παράλυτος που ζει σαν παράσιτο στον κόρφο της
κοινωνίας; Ε, ναι λοιπόν, αυτό είμαι!», ρουθούνισε με οργή. «Πίστεψα κάποτε σε μια ιδεολογία κι
αυτή με ξέκανε, αχρηστεύοντάς μου τα πόδια. Από τότε η κοινωνία με θεωρεί μίασμα και με φτύνει
καθημερινά μες στα μούτρα. Δοκίμασα πολλές φορές να σταθώ στα πόδια μου κι ας μην είχα πόδια.
Όμως για όλους ήμουν, είμαι και θα είμαι ένας γέρος πεταμένος σακάτης. Σφίγγω κι εγώ τα δόντια,
κάθομαι στο χαλί τους σαν το κουτσό κουτάβι και περιμένω να μου πετάξουν ένα ξεροκόμματο.
Μόλις το πάρω, τρέχω να κρυφτώ, να μην τους βλέπω. Κάθε φορά που ακούω τον ήχο των
κερμάτων στην τραγιάσκα μου, νιώθω σαν κουράδα που τραβάνε πάνω της το καζανάκι. Τους
σιχαίνομαι όλους! Δεν έχω στον ήλιο μοίρα, ούτε καν στο φεγγάρι. Στη ζωή μου δεν υπάρχει τίποτα
πια για να ελπίζω», ψιθύρισε δακρυσμένος κι έσκυψε από ντροπή. Ο Τζόνι, παρασυρμένος
από την εικόνα, άρχισε κι εκείνος να κλαίει. Του έπιασε τα χέρια θέλοντας να τον ηρεμήσει
κι εκείνος τον κοίταξε με τα θολά του μάτια.
«Μη με λυπάσαι Τζόνι! Και μόνο που είσαι εδώ δίπλα μου είναι το πιο σημαντικό δώρο που
μπορείς να μου κάνεις. Φύγε όμως τώρα, άσε με μονάχο να ξεσπάσω κι έλα αύριο το απόγευμα πριν
τη δουλειά να με συναντήσεις εδώ. Θα σου αποδείξω πως δεν είμαι όσο άχρηστος νομίζεις και πως
δεν χρειάζεται να με λυπάσαι», έφτυσε τις λέξεις ανάκατες με λυγμούς.
Ο Τζόνι περιεργάστηκε προσεκτικά το μαυρισμένο πρόσωπό του. Τα μακριά του
γκρίζα μαλλιά και τα αρμονικά του χαρακτηριστικά θύμιζαν άγγελο. Ταλαιπωρημένο
άγγελο όμως, που στενάζει από αδικία. Απομακρύνθηκε σιωπηλά, γεμάτος περιέργεια για
τις αποκαλύψεις του Τζο που θα του επεφύλασσε η επόμενη μέρα. Η μικρή συζήτηση που
είχε με τη Γιοβάννα και το βιβλίο που βυθίστηκε για να ξεχαστεί δεν κατάφεραν να
118
“JOHNNIE SOCIETY”

βγάλουν από το μυαλό του τη μορφή του καθιστού βουρκωμένου γίγαντα. Τα δάκρυά του
ήταν ακριβώς ίδια με τα δικά του, τις στιγμές που βίωνε τη μοναχική του απόρριψη.
Συνειδητοποίησε ότι ο κόσμος ήταν γεμάτος από ανθρώπους με την ίδια μοίρα κι
αποφάσισε να στρέψει την προσοχή του σ’ αυτούς. Λίγο πριν σβήσει, θυμήθηκε τα λόγια
της Γιοβάννας σχετικά με το ποτάμι της ζωής και βεβαιώθηκε πως είχε περάσει για τα
καλά στην απέναντι όχθη.
Το ερχόμενο απόγευμα, πριν τη δουλειά, κατευθύνθηκε προς το φανάρι, όπου τον
περίμενε ο Τζο. Η υψωμένη του γροθιά είχε γίνει το σήμα κατατεθέν της θερμής υποδοχής
του.
«Ακολούθα με!», του φώναξε πριν προλάβει να σταματήσει το μηχανάκι. Άρχισε επιδέξια
τους ελιγμούς με το καροτσάκι ανάμεσα στα μποτιλιαρισμένα αυτοκίνητα και προχώρησε
με πάθος στην κεντρική λεωφόρο. Τα χέρια του έδιναν δυνατές σπρωξιές στις ρόδες και
ανέπτυσσε αναλογικά μεγάλη ταχύτητα. Στρίβοντας επιδέξια ανάμεσα από τα στενά,
έφτασε μπροστά από μια παιδική χαρά. Ακολούθησε τη ράμπα που οδηγούσε στο
εσωτερικό και κατευθύνθηκε κάτω από μια άδεια μπασκέτα. Έβγαλε κάτω από την καρό
κουβέρτα μια κρυμμένη μπάλα του μπάσκετ και την ύψωσε στον αέρα κραυγάζοντας.
«Έλα να σε κάνει μάγκα ο σακάτης». Ο Τζόνι έμεινε εμβρόντητος κοιτάζοντάς τον να
χαϊδεύει την μπάλα, μ’ ένα βλέμμα που πέταγε φλόγες. «Κωλώνεις, όρθιε;», του πέταξε
σαρκαστικά ο Τζο κι άρχισε τους επιδέξιους χειρισμούς με την μπάλα.
Τα παιδάκια από τις διπλανές κούνιες είχαν αρχίσει να μαζεύονται γύρω από την
μπασκέτα, επευφημώντας τον Τζο. Ο Τζόνι μπήκε διστακτικά στο γήπεδο δοκιμάζοντας να
του κλέψει την μπάλα. Το έκανε περισσότερο για να μην τον απογοητεύσει κι ας πίστευε
πως ένας “καθιστός” δεν μπορούσε στην πραγματικότητα να κερδίσει έναν “όρθιο”.
Μπαίνοντας όμως σιγά - σιγά στον ρυθμό του παιχνιδιού, διαπίστωσε πως ο Τζο κατείχε
πλήρως τα μυστικά της μπάλας, παρά τη σωματική αδυναμία του. Ακόμα κι όταν θέλησε να
τον παίξει στα ίσια, δυσκολεύτηκε ν’ ακολουθήσει τους ελιγμούς του.
«Πήγαινε σ’ έναν μάστορα να σου βάλει καρούλια στα πόδια, μήπως και μπορέσεις να με
φτάσεις», τον αποπήρε σκωπτικά ο μουσκεμένος Τζο, που δεν είχε σταματήσει να τον
ειρωνεύεται. Τα παιδιά χειροκροτούσαν κάθε καλάθι του και ο Τζόνι παρασυρόταν
διαρκώς στη δίνη της ορμής του. Μετά από αρκετή ώρα, καταϊδρωμένος και
αποκαμωμένος, σήκωσε τα χέρια ψηλά σαν να παραδίδεται.
«Φτάνει, δεν αντέχω άλλο, με νίκησες!», παραδέχτηκε λαχανιασμένος. Ο Τζο έβγαλε ένα
τσαλακωμένο μαντήλι απ’ την τσέπη να σκουπίσει τη μουσκεμένη φαλάκρα του. Έπειτα
έκανε περιχαρής τον γύρο του θριάμβου, με τα πιτσιρίκια να τον ακολουθούν.
«Πήγαινε τώρα, τρυπιοκέφαλε, να ταΐσεις κανέναν πεινασμένο κι έλα το βράδυ με τον κηδεμόνα
σου να σου δείξω την υπόλοιπη αλήθεια. Κι επειδή δεν έχεις κηδεμόνα, θα σε συνοδεύσω εγώ.
Γράψε μια διεύθυνση κι έλα να με βρεις», του είπε αποχαιρετώντας τον με ύφος νικητή ο Τζο.
Ο νεαρός απομακρύνθηκε έκπληκτος και ζαλισμένος απ’ την παιδική χαρά, με μια
διεύθυνση γραμμένη στο πακέτο με τα τσιγάρα του. Πίσω του ο Τζο, γεμάτος πείσμα και
έξαψη, δίδασκε τεχνικές μπάσκετ στα ενθουσιασμένα πιτσιρίκια.
Η βάρδια στους δρόμους πέρασε ήρεμα με το μυαλό κολλημένο στην αποκάλυψη των
119
Γιάννης Φαρσάρης

ικανοτήτων του Τζο. Δεν μπορούσε να φανταστεί την ενέργεια που έκρυβε ο ανάπηρος
επαίτης των φαναριών και την αγάπη με την οποία τον αγκάλιαζαν τα παιδιά. Πιο πολύ
όμως απ’ όλα αντηχούσε στ’ αυτιά του η τελευταία ατάκα που του πέταξε λίγο πριν
χωρίσουν “…έλα το βράδυ να σου δείξω την υπόλοιπη αλήθεια”. Οι αλήθειες που ανακάλυπτε
τον τελευταίο καιρό ήταν απανωτές. Κάτι μέσα του έλεγε πως η βραδινή αποκάλυψη θα τον
έφερνε μπροστά σε μια νέα εμπειρία. Ένιωθε τις μυστήριες ρυτίδες στο μέτωπο του Τζο να
αποπνέουν μια ιδιαίτερη ζεστασιά.
Τελειώνοντας το ωράριό του χωρίς ιδιαίτερα συμβάντα, κατευθύνθηκε μαρσάροντας
προς τη διεύθυνση του πακέτου. Ένα μίγμα περιέργειας και αγωνίας τον κυρίευσε
στρίβοντας σε μια άθλια γειτονιά, χειρότερη ακόμα κι απ’ τη δική του, γεμάτη παλιά
εγκαταλειμμένα χαμόσπιτα. Μια τσιμεντένια μίζερη τριώροφη οικοδομή αντιστοιχούσε
στη διεύθυνση του Τζο. Φτάνοντας στην κεντρική είσοδο, προσπάθησε με το φως του
αναπτήρα να διαβάσει τα ονόματα στο θυροτηλέφωνο. Θυμήθηκε πως δεν ήξερε το
επίθετο του Τζο και λίγο πριν χτυπήσει αμήχανα ένα τυχαίο κουδούνι, άκουσε πίσω του
μια τραχιά φωνή.
«Δεν θα βρεις εκεί τ’ όνομά μου, δεν χρειάστηκε να με ψάξει ποτέ κανείς». Γυρίζοντας στο
πλάι, αντίκρισε την κουρασμένη γνώριμή του μορφή στο πεζοδρόμιο. «Σε περίμενα», τον
καλωσόρισε και του έγνεψε να τον ακολουθήσει. Τον οδήγησε στην πίσω αυλή της
πολυκατοικίας και σταμάτησε σε μια πρόχειρη αυτοσχέδια κατηφορική ράμπα. Πιάστηκε
προσεκτικά από ένα στήριγμα στον τοίχο κι άρχισε με δυσκολία να κατεβαίνει στο
υπόγειο.
Ο διάδρομος μύριζε έντονα μούχλα και κλεισούρα και τα κουνούπια έκαναν διαδήλωση
γύρω απ’ τη σκουριασμένη κίτρινη λάμπα. Κατέβηκαν αργά ένα επίπεδο κάτω απ’ τη γη κι
έφτασαν μπροστά από μια μισάνοιχτη πόρτα. Μπαίνοντας στον χώρο ο Τζόνι έμεινε με
ανοιχτό στόμα, όταν αντίκρισε μια στενή χαμηλοτάβανη αποθήκη χωρίς παράθυρα, την
οποία ο Τζο είχε μετατρέψει σε σπίτι. Ο αέρας ανέδιδε μπόχα από κάτουρο και βενζίνη
και λευκός καπνός αιωρούνταν πηχτός. Στη μια άκρη του δωματίου δέσποζε μια
αστραφτερή τσόπερ μοτοσικλέτα, που ερχόταν σε ευθεία αντίθεση με το υπόλοιπο
σκηνικό. Όλοι οι τοίχοι ήταν καλυμμένοι από φωτογραφίες με μηχανές και άγριους τύπους
με μακριά μαλλιά και μαύρα δερμάτινα. Κύκλωσε με τα μάτια το βουβό δωμάτιο,
μένοντας άναυδος μπροστά στο θέαμα που δεν περίμενε να αντικρίσει. Το υπόγειο ήταν
απελπιστικά μικρό και χώραγε μόνο τη μοτοσικλέτα κι ένα κρεβάτι, ενώ σε μια γωνιά
υπήρχε μια σκουριασμένη βρύση και μια βρώμικη λεκάνη τουαλέτας. Γύρισε μουδιασμένα
και κοίταξε τον καθιστό οικοδεσπότη.
«Καλωσόρισες στο βασίλειό μου, Τζόνι. Κάθισε στο κρεβάτι, μιας και δεν υπάρχει ούτε καρέκλα
να σε βολέψω». Το ύφος του έκρυβε μια σκιά αμηχανίας. «Ξέρω τι σκέφτεσαι», συνέχισε,
«αναρωτιέσαι πώς μπορεί να ζει άνθρωπος σε πέντε βαλτωμένα τετραγωνικά». Ο Τζόνι χαμήλωσε
από ντροπή το κεφάλι, καθώς ο επαίτης είχε μόλις διαβάσει τη σκέψη του. «Δεν χρειάζομαι
τίποτα παραπάνω, άρχοντα. Ένα κρεβάτι μόνο να ξεκουράζω το σακάτικο κορμί μου, ένα γκαζάκι να
φτιάχνω μια μπουκιά φαΐ και μια λεκάνη για τις κούφιες ώρες της δυσκοίλιας ανάγνωσης», εξήγησε
δείχνοντας τα λιγοστά του υπάρχοντα.
120
“JOHNNIE SOCIETY”

Γυρνώντας το βλέμμα ο Τζόνι, αντίκρισε μια στοίβα ταλαιπωρημένα βιβλία ακριβώς
δίπλα στη λεκάνη. Τα πάντα μες στο στενάχωρο υπόγειο ανέδιδαν μιζέρια και εγκατάλειψη,
εκτός από την καλογυαλισμένη μοτοσικλέτα που ξεχώριζε απ’ το υπόλοιπο σύμπαν.
Καρφώνοντας τα μάτια πάνω της, διαπίστωσε πως ο Τζο δεν είχε αναφέρει λέξη γι’ αυτήν,
παρότι δέσποζε στο μικρό δωμάτιο.
«Αχ, συγχώρεσέ με, ξέχασα να σου συστήσω τη Ζήνα, την γκόμενά μου», ψιθύρισε
μελιστάλακτα. Ο Τζόνι γούρλωσε με το άκουσμα του τελευταίου χαρακτηρισμού. Ο
οικοδεσπότης γέλασε πονηρά κάτω απ’ τα μουστάκια του και συνέχισε. «Ζήνα, μωρό μου,
ρίξε μια γκαζιά να υποδεχτείς τον φίλο μου τον Τζόνι. Και φτιάξε κανά καφεδάκι να το κεράσουμε το
παλικάρι, πρώτη φορά έρχεται στ’ αρχοντικό μας». Έλαμπε όσο της μιλούσε, σαν να
απευθυνόταν σε πρόσωπο εν ζωή. Έπειτα γύρισε σκυφτά προς τον Τζόνι κι άρχισε να του
μουρμουράει χαμηλόφωνα. «Είναι άχρηστη η πατσαβούρα, όπως όλες οι όμορφες γυναίκες. Δεν
μαγειρεύει, δεν πλένει, δεν καθαρίζει, κοιτάζει μόνο τα λούσα της. Αλλά κάνει, η ρουφιάνα η
ντερμπεντέρισσα, καλό κρεβάτι και γι’ αυτό ανέχομαι όλες τις αδυναμίες της. Κάθε βράδυ
σκαρφαλώνω πάνω της και χαϊδεύω τις καμπύλες της. Αν δεν ήμουν καψούρης, θα σ’ άφηνα να τη
χουφτώσεις κι εσύ λίγο, για του λόγου το αληθές. Μην το τολμήσεις όμως ποτέ, γιατί θα ζηλέψω και
θά ’χουμε κακά ξεμπερδέματα», τον απείλησε κουνώντας τον ροζιασμένο δείκτη του χεριού
του.
Τα λόγια του έπεσαν σαν δυνατή σφαλιάρα στ’ αυτιά του Τζόνι και ανέτρεψαν την όλη
εικόνα του μίζερου υπογείου. Το βλέμμα του κινήθηκε στις κολλημένες στους τοίχους
φωτογραφίες και σηκώθηκε απ’ το κρεβάτι να τις περιεργαστεί καλύτερα. Αναγνώρισε με
δυσκολία τη φιγούρα του Τζο σε νεαρότερη ηλικία καβάλα στην τσόπερ μοτοσικλέτα του
δωματίου, συντροφιά με άλλους άγριους μαυροφορεμένους μηχανόβιους. Μαζί τους
διέκρινε σε διάφορες πόζες και αρκετές αιθέριες υπάρξεις ξανθιάς, κατά κανόνα, κόμης. Οι
φωτογραφίες ήταν τραβηγμένες σε διάφορα μέρη του κόσμου με φόντο διάσημα μνημεία,
τον πύργο του Άιφελ, το Μπιγκ Μπεν, το άγαλμα της Ελευθερίας, τον πύργο της Πίζας, το
Σινικό Τείχος.
«Έφαγες τον κόσμο ολάκερο με τη μοτοσικλέτα, ε;», επιχείρησε να φέρει την κουβέντα ο
Τζόνι σ’ εκείνο που τον γοήτευσε από την αρχή.
«Μόνο όταν έχεις καταβροχθίσει τον κόσμο νέος, μπορείς να αντέξεις αυτό το υπόγειο στα
γεράματα. Τώρα τρώω μόνο θλίψη για βραδινό. Έχω τις φωτογραφίες αυτές κολλημένες στους
τοίχους για να μου θυμίζουν τα νιάτα μου, τότε που είχα πόδια και ψυχή», βόγκηξε ο Τζο. Τα
δάκρυά του είχαν αρχίσει ήδη να στάζουν, παρά τον κόπο που κατέβαλε να τα εμποδίσει.
«Μίλησέ μου για κείνη την εποχή», τον προέτρεψε τρυφερά ο Τζόνι. Αυτός άναψε αργά ένα
τσιγάρο, έβγαλε το μεταλλικό φλασκί από την εσωτερική τσέπη και τον κοίταξε κατάματα.
«Δώσε κλώτσο στην ανέμη, να χορέψει το χαρέμι!», αναστέναξε ζαρώνοντας τα φρύδια.
Ρουφώντας μια γερή γουλιά, άρχισε με δυσκολία να φτύνει καυτές λέξεις για το παρελθόν
του, καθώς φαινόταν πως είχε καιρό να μιλήσει σε κάποιον. Ανοίγοντας διάπλατα την ψυχή
του ξεδίπλωσε την ιστορία για τα νεανικά χρόνια της ξενοιασιάς και της περιπλάνησης. Στα
ακίνητα μάτια του προβλήθηκαν καρέ - καρέ ασπρόμαυρες εικόνες.
Ήταν μοναχογιός μιας πλούσιας οικογένειας που μεγάλωσε βασιλικά με τον
μεγαλογιατρό πατέρα του και την αριστοκράτισσα κοσμική μητέρα του. Στα δεκαοκτώ του
121
Γιάννης Φαρσάρης

τον έστειλαν στο καλύτερο Πανεπιστήμιο της Αμερικής να σπουδάσει Ιατρική, με σκοπό
να κληρονομήσει την ιδιωτική κλινική της οικογένειας. Εκεί, μετά από χρόνια πολυέξοδης
ασωτίας, παράτησε τα πάντα, ασπάστηκε την ιδεολογία της μοτοσικλέτας κι άρχισε να
γυρίζει ανέμελος τον κόσμο πάνω σε μια τσόπερ. Οι γυναίκες τον παρακαλούσαν να τις
πάρει μαζί του στα ταξίδια, προσφέροντάς του απλόχερα τα κάλλη και τους χυμούς τους.
Έφτιαξε τη δικιά του συμμορία μαυροφορεμένων αγγέλων και μαζί γνώριζαν ομοϊδεάτες
απ’ ολόκληρο τον πλανήτη στις συνάξεις που έκαναν για να μοιραστούν τις ξεχωριστές
εμπειρίες τους. Οι γονείς του, μαθαίνοντας πως είχε παρατήσει τις σπουδές του, ταξίδεψαν
εσπευσμένα να τον βρουν και να τον συνετίσουν. Μετά από ατελείωτους καυγάδες, ο
πατέρας του τον αποκλήρωσε και επήλθε οριστική ρήξη στις σχέσεις τους, παρά τα
κλάματα της μητέρας του. Εκείνος, ξαλαφρωμένος από την πίεση των συντηρητικών γονιών
του, παρασύρθηκε ακόμα περισσότερο στην έκσταση της ελευθερίας του και στην αέναη
περιπλάνηση. Όλη του η ζωή ήταν μια ατελείωτη βόλτα κόντρα στον άνεμο, με το μακρύ
μαλλί ν’ ανεμίζει και το χέρι της συνεπιβάτισσας να γραπώνει με πάθος τις τρίχες του
στέρνου στο ύψος της καρδιάς. Τα χρόνια αθροίστηκαν ανέμελα, βυθισμένα στην ιδεολογία
της τσόπερ και στην ανιδιοτελή συντροφικότητα με τους πολυπληθείς καβαλάρηδες.
Ώσπου ένα μαύρο καταραμένο πρωινό τσακίστηκε μεθυσμένος με τη μοτοσικλέτα πάνω
σ’ έναν βράχο στην έρημο της Νεβάδα. Η ξανθιά έφηβη συνεπιβάτης του έμεινε στον τόπο
κι εκείνος μεταφέρθηκε σχεδόν ετοιμοθάνατος στο χειρουργείο. Οι σύντροφοί του απ’
ολόκληρο τον κόσμο έκαναν εράνους για τις απανωτές εγχειρήσεις που υποβλήθηκε στα
καλύτερα νοσοκομεία. Τελικά έμεινε παράλυτος, καθηλωμένος σε καροτσάκι, συνεχίζοντας
τις εγχειρήσεις για την αποκατάστασή του. Όταν οι γιατροί τού ανακοίνωσαν τελεσίδικα
πως δεν πρόκειται να περπατήσει ξανά και πως δεν πρόκειται ποτέ πια να καβαλήσει
μηχανή, έκανε αποτυχημένη απόπειρα αυτοκτονίας. Οι φίλοι του τον έκλεισαν σ’ ένα
κέντρο αναπήρων, αφού δεν είχε τη δύναμη να αυτοσυντηρηθεί. Οι μέρες του εκεί
κλωθογύριζαν βασανιστικά χωρίς τους παλιούς του συντρόφους, που χάνονταν ένας - ένας
είτε στον βωμό της ασφάλτου, είτε στο καμίνι της αστικής λήθης.
Απελπισμένος από την οδυνηρή του πραγματικότητα θέλησε να γυρίσει πίσω στην
πατρίδα, ώστε να συναντήσει ξανά τους γονείς του, που είχαν χάσει κάθε ίχνος του.
Φτάνοντας μπροστά από το πολυτελές πατρικό του σπίτι, ξέσπασε σε δάκρυα και
αποφάσισε να μην εμφανιστεί μπροστά τους για να μην τους γίνει βάρος, αλλά κυρίως για
να μην δικαιώσει τον πατέρα του. Προτίμησε να μείνει πιστός στην ιδεολογία του και να
ζήσει ελεύθερος, όπως έκανε πάντα. Μόνο που αυτή τη φορά, υπό τις νέες συνθήκες, θα
έπρεπε να ζήσει και μόνος. Δοκίμασε να ενταχθεί ξανά στην κοινωνία της πόλης που
μεγάλωσε αναζητώντας δουλειά, όμως η απόρριψη και ο οίκτος τον αγκάλιαζε πνιγηρά σε
ό,τι κι αν δοκίμασε. Η μόνη του λύση ήταν να μετακομίσει σ’ ένα φτηνό υπόγειο και να
ζήσει ως επαίτης των φαναριών. Ως παρηγοριά είχε τις αναμνήσεις του και την αγαπημένη
του μοτοσικλέτα, που με το υστέρημά του επισκεύασε και φρόντιζε καθημερινά να τη
διατηρεί αστραφτερή, όπως τον παλιό ονειρεμένο καιρό.
«Τα μόνα που μου έχουν μείνει τώρα για συντροφιά είναι το μπέρμπον, τα άφιλτρα, η γκόμενα
και τα βιβλία. Βράσε όρυζα Πεκίνου, δηλαδή…», ήταν ο βραχνός επίλογος της προσωπικής του
ιστορίας. Το τσιγάρο του είχε φτάσει, ξεχασμένο, να του σιγοκαίει τα δάχτυλα.
122
“JOHNNIE SOCIETY”

Ο Τζόνι παρακολούθησε μαγεμένος τη διήγηση, παρασυρμένος από τη δύναμη των
λόγων του. Μες στο μεδούλι του κουρασμένου επαίτη φώλιαζε η οργή για τον κατήφορό
του προς την άβυσσο. Παραδόξως του είχε ανοίξει την καρδιά του, παρότι γνωρίζονταν
ελάχιστα. Ένιωθε καθ’ όλη τη διάρκεια της εξιστόρησης κάτι κοινό να τους συνδέει και
ανατρίχιαζε όσο τα λόγια του περιέγραφαν τη βουτιά από την ευτυχία στο τίποτα, από την
ηδονή στην οδύνη. Ακριβώς τα ίδια συναισθήματα είχαν συνοδεύσει και τον ίδιο στη δικιά
του τη βουτιά. Ένιωσε συνοδοιπόρος στο ίδιο καταστροφικό μονοπάτι. Ο Τζο κατέβασε
μια γουλιά απ’ το φλασκί του και συνέχισε στον ίδιο πεισμωμένο τόνο.
«Αν με γνώριζες μερικά χρόνια πριν καβάλα στην τσοπεριά μου, θα ζήλευες τον κόσμο μου.
Τώρα πια όμως κατάντησα σαν ένα σάπιο σκουληκοφαγωμένο κουφάρι. Η καταραμένη η μοίρα μ’
έριξε σε τούτο το βρωμερό υπόγειο, αλλά εγώ δεν πρόκειται ποτέ ν’ απαρνηθώ την ιδεολογία μου.
Θα έχω πάντα συντροφιά τη Ζήνα μου, θα ταξιδεύω διαρκώς μέσα απ’ τις φωτογραφίες και δεν θ’
αποχωριστώ ποτέ το μούσι, τα μαλλιά μου κι αυτό το πολυταξιδεμένο πέτσινο τζάκετ. Κι αν κάποτε
έπαιρνα βραβεία στους διαγωνισμούς ομορφιάς μοτοσικλετών, τώρα κερδίζω κάτι άχρηστους σαν
εσένα στο μπάσκετ και με χειροκροτούν τα πιτσιρίκια. Τι άλλο να κάνει ένας σακάτης στη σημερινή
κοινωνία; Στη ζωή υπάρχουν τυχεροί και άτυχοι. Κι εμείς, δυστυχώς, είμαστε απ’ τους δεύτερους».
Ένα πικρό υπομειδίαμα σκέπασε το οστεώδες πρόσωπό του.
Ο Τζόνι κράτησε με σεβασμό το τρεμάμενο χέρι του και τον κοίταξε ίσια στα ερεβώδη
φαιοπράσινα μάτια του.
«Όχι, φίλε μου Τζο, στη ζωή υπάρχουν άνθρωποι που έχουν αποφασίσει να νιώθουν τυχεροί κι
άλλοι που έχουν αποφασίσει να νιώθουν άτυχοι. Θυμάσαι πώς με αποκάλεσες, όταν γνωριστήκαμε;
Όρθιο σακάτη! Δεν μπορείς να φανταστείς πόσο μέσα έπεσες!». Μια σκληράδα είχε σκεπάσει και
τη δικιά του μορφή.
«Για πες μου, πώς σου φέρθηκε εσένα η μοίρα; Μια χαρά παλίκαρος φαίνεσαι, μορφωμένος,
έξυπνος, με δυο πόδια, πώς ξέπεσες ντελιβεράς;». Ο μεσήλικας, κουρασμένος από την
περιπλάνησή του στις μνήμες, κάθισε αναπαυτικότερα στο κρεβάτι για ν’ ακούσει.
«Δεν ξέπεσα, φίλε μου Τζο, το επέλεξα! Όση ώρα περιέγραφες τη δικιά σου διαδρομή, κατάλαβα
πως η μοίρα μάς επεφύλαξε το ίδιο βασανιστικό ταξίδι. Έμεινα ξαφνικά ορφανός, άνεργος, φτωχός
και χήρος! Είμαι ένας όρθιος σακάτης με σκοτωμένα όνειρα και ιδανικά, όπως εσύ, με μια σημαντική
διαφορά όμως από σένα. Δεν παραιτήθηκα και παλεύω να ξαναφτιάξω τη ζωή μου. Αναζητώ από
κάπου να πιαστώ, να κάνω μια νέα αρχή. Δεν κάθομαι, όπως εσύ, να κλαίω τα αδικοχαμένα μου
χρόνια!», ψέλλισε παθιασμένα. Τα λόγια του γέμισαν με οργή τον Τζο.
«Και τι θες να κάνω, ρε Τζόνι; Όπου κι αν ζήτησα δουλειά, με πέταξαν έξω κλοτσηδόν σαν
κοκκαλιάρικο λιμασμένο σκυλί. Ακόμα κι οι γείτονες απαξιούν να μου μιλήσουν. Είμαι ένας
παρείσακτος όπου κι αν πάω, ό,τι κι αν κάνω. Με θεωρούν έναν βρωμερό και τρισάθλιο σακάτη, που
σκορπά το χνώτο του αλκοόλ και το βλέμμα του δηλητήριο. Αυτοί που ζέχνουν μπόχα μικροαστίλας
μού πετάνε κέρματα στο φανάρι να ξορκίσουν το φάντασμα, φτύνοντας στον κόρφο τους να μην
καταντήσουν ποτέ σαν εμένα». Οι λέξεις έβγαιναν σαν πυρακτωμένες σφαίρες.
«Εσύ πρέπει να ξορκίσεις το παρελθόν σου, Τζο και να βρεις ένα νόημα στην ύπαρξή σου. Δεν
ωφελεί ν’ αργοπεθαίνεις εδώ μέσα, χαζεύοντας ηδονικά τη γυαλάδα μιας μοτοσικλέτας που δεν
μπορείς να καβαλήσεις!». Οι κόρες των ματιών του νεαρού είχαν ανάψει σαν πυρσοί στο
123
Γιάννης Φαρσάρης

σκοτάδι.
«Δεν έχω τη δύναμη, Τζόνι, να κάνω τίποτα πια, έχω βαρύνει απ’ το ψυχικό λίπος», φώναξε
ξεσπώντας σε γοερό κλάμα.
Ο Τζόνι άνοιξε την αγκαλιά του και έκρυψε μέσα το γέρικο κεφάλι του. Έκλαιγε σαν
μικρό παιδί, βγάζοντας τη συσσωρευμένη πίκρα ετών.
«Θα σε βοηθήσω εγώ να βρεις τη δύναμη», του υποσχέθηκε με πίστη ο νεαρός,
αισθανόμενος για πρώτη φορά τόσο κοντά με κάποιον άνθρωπο. Επιβεβαίωσε για ακόμα
μια φορά έμπρακτα πως είχε περάσει οριστικά στην απέναντι όχθη, εκεί όπου οι αλήθειες
κυβερνούν τις καρδιές.
Αποκαμωμένος από την ένταση ο Τζο, έσβησε τα βλέφαρα κι αποκοιμήθηκε. Τα μάτια
του ήταν πρησμένα απ’ το κλάμα, μα το πρόσωπο ήταν γαλήνιο, χωρίς τη μόνιμη
σκληράδα του. Ο νεαρός τού έβγαλε τα ρούχα, αποκαλύπτοντας μια παλιομοδίτικη
βαμβακερή κιτρινισμένη φανέλα και μια ασορτί γεροντίστικη σκελέα ως τους αστραγάλους.
Τον σκέπασε ήσυχα, του τακτοποίησε τις άγριες μπούκλες, έσβησε το φως κι έκλεισε πίσω
του την πόρτα του υπογείου.
Η νύχτα έξω χασμουριόταν συννεφιασμένη και υγρή και στην επιστροφή του με το
μηχανάκι τον έλουσε η ψύχρα. Κοιμήθηκε σχεδόν αμέσως με φορτωμένο κεφάλι,
τακτοποιώντας στη μνήμη του τη φωτεινή μηχανοκίνητη περιπλάνηση του Τζο.
Χαμογέλασε συνειδητοποιώντας πως, μετά τον μικρό Γιαννάκη και τη γριά Γιοβάννα, είχε
αποκτήσει κι άλλον έναν αληθινό φίλο, εξίσου αλλοπρόσαλλο με κείνους. Μια ανθρώπινη
ζεστασιά τον τύλιξε και χάθηκε στα δαιδαλώδη παλάτια του Μορφέα. Κάθε βράδυ ο ύπνος
του ήταν καλύτερος από το προηγούμενο βράδυ. Είχε πια αρχίσει να ανακτά τη χαμένη
ηρεμία του, είχε ανακαλύψει καρδιακούς φίλους, το μόνο που του απέμενε ήταν να βυθιστεί
σ’ ένα όραμα που θα οδηγούσε τη ζωή του. Ένα προαίσθημα τού ψιθύριζε πως δεν θ’
αργούσε να το συναντήσει σε κάποια από τις επόμενες στροφές της παράδοξης νέας ζωής
του…
124
“JOHNNIE SOCIETY”

.:: IV ::.
Ο ΕΠΟΜΕΝΟ ΠΡΩΙΝΟ ΜΙΑ ΑΠΡΟΣΔΟΚΗΤΑ ΦΩΤΕΙΝΗ ΛΙΑΚΑΔΑ τρύπωσε απ’ το παράθυρο
κι έλουσε το ζαρωμένο του πρόσωπο. Φτερούγισε η ψυχή του ανοίγοντας τα
μάτια και σηκώθηκε νωχελικά για την ιεροτελεστία του ξυπνήματος. Είχε από
παιδί πρόβλημα στο πρωινό ξύπνημα και στη μετάβαση απ’ το όνειρο στην
πραγματικότητα. Στην προηγούμενη καριερίστικη ζωή του σιχαινόταν τα πρωινά ραντεβού
της απότομης εγρήγορσης. Στη νέα του ζωή όμως, είχε καταφέρει να μετατρέψει την
οδυνηρή διαδικασία στην ομορφότερη στιγμή της ημέρας του. Το κέντρο βάρους του
εικοσιτετραώρου του ήταν τοποθετημένο κάπου στο απόγευμα και, ως εκ τούτου,
ολόκληρο το πρωί ήταν αποκλειστικά αφιερωμένο σ’ εκείνον.
Τ
Φόρεσε πρόχειρα μια φόρμα, έβαλε μουσική κι άρχισε να ετοιμάζει καφέ. Οι κινήσεις
του ήταν νωχελικές και μερακλίδικες, αφού δεν ήταν υποχρεωμένες να υπακούν στον
κανόνα της βιασύνης. Γέμισε με τον ελληνικό καφέ την τεράστια κούπα του και πετάχτηκε
στο περίπτερο για εφημερίδα, έως ότου σπάσει η καυτή του κρούστα. Το πρώτο τσιγάρο
συνόδευσε την ανάγνωση των πρωτοσέλιδων τίτλων. Στρογγυλοκάθισε στην κουνιστή
πολυθρόνα του παππού και άρχισε να ρουφάει αχόρταγα τις μικροσκοπικές λέξεις.
Ξεφυλλίζοντας την εφημερίδα, το μάτι του έπεσε ξαφνικά πάνω σε μια ολοσέλιδη
διαφημιστική καταχώριση της οδοντόκρεμάς του. Θόλωσε, ο νους του σκοτείνιασε κι
έχασε τον ειρμό των σκέψεών του. Σοκαρισμένος πέταξε την εφημερίδα στο πάτωμα και
βγήκε στην αυλή. Η έκφρασή του είχε σκληρύνει και δυο βουβά δάκρυα τρεμόπαιζαν.
Είχαν αναδυθεί στην επιφάνεια του μυαλού του όλες οι έγνοιες του πρόσφατου
παρελθόντος του. Η γεύση της ήττας τον κατέλαβε, καθώς το τσιγάρο του έσβηνε ανάμεσα
στα παγωμένα του δάχτυλα.
«Τότε είχα τουλάχιστον ένα στόχο, ένα όραμα. Τώρα ποτίζω γαρδένιες στο πουθενά», ψέλλισε
πικρά και κοίταξε κατάματα τον ήλιο. Η ισορροπία που είχε βρει στη νέα του εποχή ήταν
επικίνδυνα ασταθής. Του έλειπε ο στόχος, ο προορισμός. Απολάμβανε τις μοναχικές του
ώρες, την ηρεμία του και την αναζήτηση της άλλης όψης, αλλά κάτι του έλειπε. Ήταν πρωί
κι εκείνος ήταν νέος. Το να συλλέγει ηλιαχτίδες ήταν μεν ευεργετικό για την πληγωμένη του
ψυχή, δεν ήταν όμως αρκετό.
«Καλημέρα, Τζόνι», διέκοψε τους συλλογισμούς του η ζεστή γνώριμη φωνή της
Γιοβάννας.
«Η μέρα είναι όντως καλή, Γιοβάννα μου, δεν αρκεί όμως για να είμαστε κι εμείς καλά». Η
ασυναίσθητη πικρία της σκέψης του σκέπασε τη φωνή του. Εκείνη χαμογέλασε καλοσυνάτα.
125
Γιάννης Φαρσάρης

«Ποια σκιά σού σκεπάζει τον ήλιο να τη διώξω;», τον κανάκεψε.
«Δεν είναι μύγα να τη διώξεις, καλή μου Γιοβάννα, είναι πόνος βαθύς», της απάντησε με
σβησμένη φωνή. Το κεφάλι του ήταν γεμάτο σκοτεινούς ήχους.
«Να φέρω λίγο γλυκό να τον μελώσεις; Πίνω ευχαρίστως ένα καφεδάκι στη λιακάδα! Απ’ τα
χεράκια σου, βέβαια», τον προέτρεψε. Η συντροφιά της θα του ήταν πολύτιμη για να ξορκίσει
τη σκιά. Κατευθύνθηκαν στις κουζίνες τους κι έδωσαν ένα σιωπηλό ραντεβού σε μερικά
λεπτά. Επιστρέφοντας, κράταγε ο καθένας κι από έναν δίσκο.
«Ξέρεις τι δουλειά έκανα πριν, Γιοβάννα; Ήμουν υψηλόβαθμο στέλεχος σε πολυεθνική, με
ευθύνη την προώθηση της οδοντόκρεμας με τις μεγαλύτερες πωλήσεις στη χώρα», της αποκάλυψε
μελαγχολικά δείχνοντάς της την καταχώριση στην εφημερίδα. Πρώτη φορά τής μιλούσε
για την προηγούμενη ζωή του. «Η δουλειά μου ήταν να βρίσκω τρόπους να αγοράζει ο κόσμος
την οδοντόκρεμά μας. Είχα στη διάθεσή μου όλα τα Μέσα Ενημέρωσης και τεράστια κονδύλια, με
σκοπό να επηρεάσω την κίνηση του χεριού στο σούπερ μάρκετ. Και τώρα έχω καταντήσει να κλαίω
τη μοίρα μου κάτω απ’ τον ήλιο», κάγχασε μελοδραματικά κι έγλειψε τα στεγνά του χείλη. Η
Γιοβάννα τον κοίταξε με κατανόηση ακούγοντάς τον να ξεσπά. «Έδωσα την ψυχή μου εκεί
μέσα και τι κέρδισα; Με πέταξαν στον γκρεμό σαν κουτσό άλογο, μ’ εγκατέλειψαν όλοι, ακόμα κι οι
γυναίκες που κάποτε με παρακαλούσαν». Έβαλε το κεφάλι ανάμεσα στα γόνατα και έμεινε
σιωπηλός ν’ ανασκαλεύει τις χορταριασμένες μνήμες του. Εκείνη βάλθηκε να του χαϊδεύει
στοργικά τα μακριά μαλλιά και τα χείλη της άρχισαν, για μια ακόμα φορά, να φτύνουν
μεστωμένα ροδοπέταλα.
«Ο παππούς μου, ένας απλός λαϊκός άνθρωπος της επαρχίας, τσαγκάρης στο επάγγελμα, είχε μια
συνήθεια κάθε πρωί. Άνοιγε την τοπική εφημερίδα πριν αρχίσει τη δουλειά κι αναζητούσε βιαστικά τη
σελίδα με τις κηδείες και τα μνημόσυνα. Κουνούσε το κεφάλι του λυπημένα όσο διάβαζε τα ονόματα
αυτών που χάθηκαν κι έπειτα έκανε τον σταυρό του σηκώνοντας το βλέμμα ψηλά στον ουρανό κι
έλεγε: “Δόξα τω Θεώ, είμαι ζωντανός και σήμερα!”. Έπειτα, ριχνόταν με πάθος στο χειρωνακτικό
μεροκάματο για να θρέψει τη φαμίλια, χωρίς να βαρυγκωμά για τις άσχημες συνθήκες».
Το κεφάλι του Τζόνι σηκώθηκε αυτόματα με το άκουσμα της ιστορίας. Η παράξενη
γριά γειτόνισσά του είχε έναν μοναδικό τρόπο να απογυμνώνει τη ζωή από τον μαύρο
ζοφερό της μανδύα. Την παρατήρησε μαγεμένος να φυσάει το καϊμάκι να κρυώσει,
τραβώντας μια ηχηρή ρουφηξιά και να συνεχίζει την εξιστόρηση.
«Δεν έχει σημασία τι έγινε τότε, Τζόνι μου, τώρα είσαι εδώ μακριά απ’ όλα αυτά. Οι
οδοντόκρεμες θα συνεχίσουν να πουλιούνται κι οι γυναικείες αγκαλιές θα είναι πάντα ανοιχτές στους
επιτυχημένους. Όμως κι ο ήλιος θα συνεχίσει να προβάλλει φωτεινός, τα χείλη θ’ ανοίγουν διάπλατα
σε λαμπερά χαμόγελα κι οι ψυχές θα ζεσταίνονται. Σημασία έχει τι κάνεις εσύ, αγόρι μου, στη ζωή
σου κι όχι τι προσπαθούν να σου επιβάλλουν οι άλλοι. Υπάρχει κάτι που κανείς δεν μπορεί να σου
στερήσει, τα όνειρα! Μην απαρνηθείς όμως ποτέ το παρελθόν σου, Τζόνι μου. Ό,τι έχεις ζήσει ως
τώρα είναι η δικιά σου πνευματική περιουσία», κατέληξε σηκώνοντας τα φρύδια.
«Μου λείπει Εκείνη, Γιοβάννα μου! Αν είχα Εκείνη δεν θα μ’ ένοιαζε τίποτ’ άλλο! Το γέλιο της
και μόνο αρκούσε για να αστράψει ο ήλιος και να ζεσταθεί η ψυχή μου! Ήμουνα πρίγκιπας, με φίλησε
η Ιωάννα κι έγινα βάτραχος στον βούρκο. Μου έκλεψε την καρδιά και δεν μου τη δίνει πίσω!». Ο
πόνος του άρχισε να ξεσπάει με κραυγές.
126
“JOHNNIE SOCIETY”

«Εκείνη επέλεξε να μην είναι εδώ μαζί σου κι οφείλεις να το σεβαστείς. Το ρήμα “αγαπάω” δεν
παίρνει προστακτική!». Η απότομη κυνικότητά της τον έκανε να βουρκώσει. «Απ’ τα χείλη μου
θ’ ακούς μόνο αλήθειες, όσο σκληρές κι αν είναι», του ψιθύρισε και το βλέμμα της έγινε μαύρο.
Έμεινε να την κοιτάζει εμβρόντητος κι αποσυντονισμένος. Τον τάισε με το κουταλάκι
γλυκό περγαμόντο και του χαμογέλασε.
«Ο Έρωτας φύτεψε στην καρδιά σου τον σπόρο της, χωρίς να σε ρωτήσει. Κάθε καρδιά έχει
χώρο μοναχά για έναν σπόρο. Χωρίς την αγάπη της όμως, ο σπόρος δεν θα βλαστήσει ποτέ. Θα σου
προσφέρει σκέτο πόνο και δεν θ’ αφήσει ποτέ θέση να φυτρώσει άλλος σπόρος. Αλλά πού ξέρεις;
Μπορεί ο Έρωτας να φύτεψε και στη δικιά της την καρδιά τον δικό σου σπόρο. Ο χρόνος θα το
δείξει…», συμπέρανε ανασηκώνοντας τα φρύδια.
«Αυτό αποκλείεται, Γιοβάννα μου, αν είχε συμβεί, θα είχε φυτρώσει ήδη. Οι συνθήκες δυστυχώς
δεν του επέτρεψαν να φυτρώσει».
«Οι συνθήκες μπορεί να το επιτρέψουν στο μέλλον, Τζόνι μου. Μη χάνεις την πίστη σου!».
«Οι συνθήκες μ’ έφεραν εδώ, Γιοβάννα μου, χωρίς σκοπό κι ελπίδα, χωρίς όραμα»,
συμπλήρωσε απελπισμένα προσφέροντας το χέρι του να αγκαλιαστεί απ’ τα δικά της.
«Το όραμα της ζωής, Τζόνι μου, δεν αποφασίζεται ένα πρωινό υπό το πρίσμα της λογικής.
Γεννιέται μόνο του στα βάθη της ψυχής και ωριμάζοντας, μας κατακλύζει με πάθος. Μπορεί για σένα
να μην ήρθε ακόμα η ώρα. Μη χάνεις την πίστη σου, γιε μου…». Τα μάτια της είχαν γίνει υγρά.
Αφέθηκε σιωπηλός στην ηχώ των λόγων της. Η ευεργετική της παρουσία συνέχισε να
στάζει βάλσαμο στις πληγές του.
«Μεγαλώνοντας, η κοινωνία μάς ωθεί να μπούμε στο μονοπάτι της πεπατημένης. Είναι πλατύ κι
εύκολο, γιατί χιλιάδες το περπάτησαν πριν από μας. Η διαδρομή είναι ευχάριστη, έχοντας συντροφιά
τους συνοδοιπόρους μας και οι κίνδυνοι είν’ ελάχιστοι, μιας κι η μάζα πάντα παρέχει ασφάλεια.
Μετρημένοι στα δάχτυλα είν’ εκείνοι που δεν συμβιβάζονται με την ασφάλεια του μονοπατιού και
βαριούνται εύκολα με τις πληκτικές αναζητήσεις του πλήθους. Μια εσωτερική δύναμη τούς ωθεί να
φύγουν απ’ το μονοπάτι και να χωθούν στη ζούγκλα, για να χαράξουν τη δικιά τους προσωπική
πορεία. Η διαδρομή είναι δύσβατη κι επικίνδυνη κι είναι δυστυχώς μόνοι, ανασφαλείς και φοβισμένοι.
Είναι αναγκασμένοι ν’ ανοίξουν νέο δρόμο, αφού κανείς δεν τόλμησε ποτέ πριν ν’ ακολουθήσει την
ίδια διαδρομή. Τα θηρία παραμονεύουν την εύκολη και απροστάτευτη λεία και ορμούν λυσσασμένα.
Οι μάχες είναι οδυνηρές και πληγώνουν το όραμα, αναγκάζοντας τους περισσότερους να επιστρέψουν
μετανιωμένοι στη σιγουριά του μονοπατιού της πεπατημένης. Ελάχιστοι είναι εκείνοι που
καταφέρνουν να αντιμετωπίσουν τις δυσκολίες και να ξεθάψουν τον κρυμμένο θησαυρό. Όταν οι
πολλοί βρουν το νέο μονοπάτι ανοιχτό, το ακολουθούν ως νέα πεπατημένη και θαυμάζουν τον
θησαυρό κι εκείνον που είχε το θάρρος να τον ανακαλύψει. Ψάξε τον δικό σου θησαυρό, Τζόνι μου,
έχεις ήδη ξεφύγει απ’ την πεπατημένη που βάδιζες ως τώρα», τον προέτρεψε εμπνευσμένα.
«Νιώθω να κάνω κύκλους γύρω απ’ τον εαυτό μου, νιώθω να βαδίζω στα κουτουρού», ψέλλισε
ο νεαρός με παράπονο.
«Δεν είμαι καθόλου σίγουρη αν η ευθεία είναι προτιμότερη διαδρομή στη ζωή από την
τεθλασμένη. Η ευθεία σού χαρίζει την καθαρότητα του στόχου. Η τεθλασμένη σού προσφέρει
εμπειρίες, γνώση, σοφία και δυνατότητα κατασταλαγμένης επιλογής. Σου έχω αναπτύξει ποτέ τη
δικιά μου “θεωρία της μέλισσας”;», τον ρώτησε με θέρμη.
127
Γιάννης Φαρσάρης

«Εσύ θα με στείλεις αδιάβαστο! Δεν ήξερα ότι βγάζεις και θεωρίες!», της απάντησε με
έκπληξη. Του χαμογέλασε, γέμισε με αέρα τα πνευμόνια της και ξεκίνησε το παραμύθι.
«Γεννιέται, που λες, η μικρή μας μελισσούλα στην κυψέλη κι αρχίζει ν’ αναρωτιέται για τον
κόσμο γύρω της. Μικρή καθώς είναι, δεν μπορεί ακόμα ν’ ανοίξει τα φτερά της και παρακολουθεί με
δέος τις μεγαλύτερες μέλισσες - τις εργάτριες - να μπαινοβγαίνουν στην κυψέλη, περιγράφοντας τις
εμπειρίες τους από τον έξω κόσμο του λιβαδιού. Εντυπωσιασμένη από τα λόγια τους, τρώει λαίμαργα
το μέλι της για να μεγαλώσει και να μπορέσει κι εκείνη να ταξιδέψει στη μαγεία της φύσης. Ακούει
διαρκώς τις μέλισσες να μιλάνε για το νέκταρ των λουλουδιών και της γίνεται έμμονη ιδέα να γευτεί
το υπέροχο υγρό της ζωής.
Φτάνοντας η μεγάλη ώρα της ενηλικίωσης, οδηγείται στην έξοδο της κυψέλης για το παρθενικό
της ταξίδι. Θαμπώνεται από την ομορφιά του λιβαδιού κι αρχίζει να πετάει με δυσκολία. Ακριβώς
κάτω απ’ την κυψέλη εντοπίζει ένα θυμάρι, που της θυμίζει την περιγραφή των λουλουδιών από τις
εργάτριες. Ορμάει λοιπόν και βυθίζει την προβοσκίδα της στην καρδιά ενός άνθους. Η γλύκα που την
πλημμυρίζει επιβεβαιώνει τις περιγραφές των μεγαλύτερων μελισσών και επιστρέφει τρισευτυχισμένη
στην κυψέλη. Συνεχίζει κάθε πρωί την ίδια σύντομη διαδρομή, απόλυτα πεπεισμένη πως ζει στον δικό
της προσωπικό παράδεισο. Εάν πέθαινε εκείνη τη στιγμή, θα έφευγε με τη βεβαιότητα πως
εκπλήρωσε στο ακέραιο τις προσδοκίες ολόκληρης της ζωής της.
Ένα πρωινό, όμως, την παρασέρνει ο άνεμος και την οδηγεί μακρύτερα απ’ την κυψέλη. Εκεί
έκπληκτη ανακαλύπτει πως υπάρχουν δεκάδες άλλα λουλούδια, πολύ πιο όμορφα απ’ το θυμάρι και
πετάει με ορμή να δοκιμάσει τη γεύση τους. Βουτώντας στο πρώτο, διαπιστώνει πως η γλύκα του
είναι ανώτερη απ’ το νέκταρ που είχε ως τότε δοκιμάσει και μεθυσμένη ρίχνεται σε όσα περισσότερα
λουλούδια μπορεί. Με τη δύση του ήλιου επιστρέφει στην κυψέλη ζαλισμένη και βουτηγμένη στη
σύγχυση. Ένα τυχαίο γεγονός, το φύσημα του ανέμου, την είχε οδηγήσει σ’ έναν άλλο κρυμμένο
κόσμο με πολλαπλάσιες επιλογές. Ολόκληρο το αξιακό σύστημα που είχε χρόνια χτίσει μέσα της
γκρεμίζεται και αντιλαμβάνεται πως ζούσε στην πλάνη της άγνοιας.
Το επόμενο πρωινό κάνει μια ακόμα μεγαλύτερη βόλτα στο λιβάδι, ανακαλύπτοντας πως υπάρχει
ένα ολάκερο γευστικό σύμπαν, που ούτε καν μπορούσε να διανοηθεί. Έχει την ευχέρεια στο εξής να
δοκιμάσει ακόμα περισσότερα λουλούδια, ώστε να καταλήξει στο γευστικότερο. Σαφώς και υπάρχει η
πιθανότητα μετά από όλες τις δοκιμές να κρίνει ότι το θυμάρι, η πρώτη της αναγκαστική επιλογή,
είναι εκείνο που της αρέσει περισσότερο. Σκέψου όμως πόσο μικρή είναι εκείνη η πιθανότητα, με
δεδομένο πως στο λιβάδι υπάρχουν χιλιάδες λουλούδια. Αλλά και στο θυμάρι να καταλήξει πάλι, θα
ξέρει μέσα της πως είναι ώριμη επιλογή και όχι αποτέλεσμα τύχης και άγνοιας. Μια μικρή μέλισσα
είσαι κι εσύ, γλυκέ μου Τζόνι, που άφησες πίσω σου το θυμάρι και δοκιμάζεις τα άνθη του λιβαδιού»,
του ψιθύρισε κι έγνεψε χαριτωμένα το κεφάλι.
Την κοίταξε με θαυμασμό και ευγνωμοσύνη. Μεσολάβησε ένα βουβό κενό πριν ανοίξει
ξανά τα χείλη του.
«Σ’ ευχαριστώ που είσαι δίπλα μου», ψέλλισε με δέος.
«Δεν χρειάζεται να μ’ ευχαριστείς, αγόρι μου. Ίσως μια μέρα καταλάβεις πως εσύ μου
προσέφερες πολύ περισσότερα με τη δική σου παρουσία κοντά μου. Άλλωστε, μην ξεχνάς πως η
προσωπική ολοκλήρωση είναι ένας τεράστιος τοίχος, που για να χτιστεί, πρέπει να κουβαλήσεις ένα -
ένα τα τούβλα στην πλάτη σου». Τα λόγια της συνοδεύτηκαν από ένα στοργικό χάδι στο
128
“JOHNNIE SOCIETY”

μάγουλό του. «Πάω, γιατί πέρασε η ώρα κι έχω να μαγειρέψω. Θέλω να σου κάνω το τραπέζι,
έχεις κανονίσει κάτι για το μεσημέρι;», τον ρώτησε στοργικά.
«Δεν έχω κανονίσει τίποτα για κανένα απ’ τα επόμενα οχτακόσια μεσημέρια», αποδέχτηκε την
πρότασή της με αυτοσαρκασμό. Η μαυροφορεμένη γριά σηκώθηκε με αργές κινήσεις,
μάζεψε τον δίσκο της και τον φίλησε στο μέτωπο. Η ενέργειά της τον συντάραξε ολόκληρο.
Είχε ανάγκη το φιλί της μητέρας του και του Έρωτά του. Κι όμως δεν είχε τίποτα απ’ τα
δύο, παρά μόνο το φιλί της Γιοβάννας, που ήταν κάτι πέρα και πάνω απ’ όλα. Ήταν πια
πνευματική του μητέρα, μέντορας κι εξομολόγος. Οι ιαματικές λέξεις της στριφογύριζαν
ακόμα στον νου του, ανακατωμένες με τις μυρωδιές των λουλουδιών του κήπου.
Κοίταξε τον ήλιο ψηλά στον ουρανό κι η καρδιά του ανέμισε σαν χαρταετός. Είχε
φτάσει πια μεσημέρι κι έπρεπε να πάει στο πάρκο της πλατείας να συναντήσει τον μικρό
Γιαννάκη. Του το είχε υποσχεθεί άλλωστε και δεν ήθελε να του στερήσει τη χαρά της
συντροφιάς και το καθιερωμένο κέρασμα. Βαδίζοντας με τα πόδια ως την πλατεία
συνάντησε περισσότερο κόσμο, παρασυρμένο από την απρόσμενη λιακάδα. Οι φίλοι του
Γιαννάκη είχαν αρχίσει ήδη να μαζεύονται μετά το σχολείο για την καθιερωμένη
μεσημεριανή μπάλα. Αναζήτησε τη γνώριμη χαρωπή φατσούλα, αλλά δεν την εντόπισε
πουθενά. Κάθισε να απολαύσει το καφεδάκι του στο παγκάκι κι άρχισε να επεξεργάζεται τα
σοφά λόγια της γειτόνισσάς του. Περνώντας η ώρα, ανησύχησε και ρώτησε έναν πιτσιρίκο
για την εξαφάνιση του μικρού του φίλου.
«Δεν ξέρω πού είναι ο Γιαννάκης, κύριε, τον χάσαμε. Δεν ήρθε και στο σχολείο σήμερα». Η
λαχανιασμένη από το τρέξιμο φωνή του μικρού τον πάγωσε. Η μη εμφάνισή του στην
πλατεία και η απουσία από το σχολείο ήταν συνδυασμός αυτονόητα κακών
συμπερασμάτων. Έστρωσε αμήχανα με το χέρι τα μακριά του μαλλιά και υποψιάστηκε
ασθένεια του μικρού. Έσπευσε αγχωμένος προς τον περιπτερά, τον μόνιμο έγκυρο
πληροφοριοδότη του. Έμαθε την ακριβή διεύθυνση κατοικίας της οικογένειας του μικρού
κι έφυγε τρεχάτος προς την κατεύθυνση που του υπέδειξε.
Η συνοικία πίσω απ’ την πλατεία ήταν υποβαθμισμένη και τα γκρίζα τσιμεντένια
μορφώματα έπαιρναν χρώμα μόνο απ’ τις απλωμένες μπουγάδες στις βεράντες. Τα
μεστωμένα πρόσωπα των νοικοκυρών τον εξέταζαν διερευνητικά και καχύποπτα, καθώς
προσπαθούσε, ρωτώντας, να εντοπίσει το σπίτι του μικρού. Τα επανειλημμένα νευρικά
χτυπήματα στην ξύλινη πόρτα δεν έφεραν απάντηση. Μια γριά γειτόνισσα βγήκε στο
μπαλκόνι της γεμάτη περιέργεια.
«Τον Σάββα τον οικοδόμο ψάχνεις; Δεν θα τον βρεις εδώ σήμερα, άδικα χτυπάς το κουδούνι.
Έπεσε χθες απ’ τη σκαλωσιά στην οικοδομή που δούλευε και τον έχουν στο νοσοκομείο. Έσπασε τη
σπονδυλική του στήλη, τη βγάζει - δεν τη βγάζει καθαρή. Μεγάλο κακό τους βρήκε, βοήθησέ τους,
Παναγία μου», αποκρίθηκε λυπημένη και σταυροκοπήθηκε. Η βασανισμένη όψη της γριάς
έδειχνε γυναίκα συνηθισμένη στις κακουχίες και στα βάσανα, σε αντίθεση με τον Τζόνι, που
συσπάστηκε ολόκληρος σε μορφασμό οδύνης. Ένας παγωμένος καταρράχτης είχε μόλις
χυθεί στην πλάτη του. Ρώτησε ξεψυχισμένα το επίθετό του και το νοσοκομείο όπου
νοσηλευόταν κι έσπευσε, βλαστημώντας μέσα απ’ τα δόντια του, προς αναζήτηση κάποιου
ταξί.
129
Γιάννης Φαρσάρης

Καθ’ όλη τη διάρκεια της διαδρομής ένιωθε σαν να κατευθύνεται στο κέντρο μιας
τεράστιας ρουφήχτρας. Με κομμένη την ανάσα από την αγωνία, ζήτησε πληροφορίες στην
είσοδο του νοσοκομείου κι έφυγε τρεχάτος για τα χειρουργεία. Πάγωσε, βλέποντας στον
προθάλαμο την πιο σκοτεινιασμένη μορφή που είχε αντικρίσει ποτέ. Η Ιουλία, η νεαρή
μητέρα του Γιαννάκη, που έως χθες αντίκριζε ανέμελη στην πλατεία, είχε γεράσει πολλές
δεκαετίες μέσα σε μια μέρα. Το βλέμμα της κολυμπούσε στον πόνο.
«Πώς είναι ο άνδρας σου;», τη ρώτησε ξεψυχισμένα. Καμία σύσπαση δεν τάραξε το
συννεφιασμένο της πρόσωπο.
«Η μοίρα δεν θέλει την ευτυχία μας, μόνο ο Θεός μπορεί πια να μας βοηθήσει. Τώρα τον έχουν
στο χειρουργείο για εγχείρηση, αλλά οι γιατροί μάς είπαν πως είναι δύσκολα τα πράγματα», του
απάντησε σβησμένα χωρίς να τον κοιτάξει. Τα λόγια της τον τύλιξαν μ’ ένα σάβανο φόβου.
«Ο Γιαννάκης πού είναι;», τη ρώτησε με αγωνία.
«Εδώ είναι κι αυτός, ο καημένος, πετάχτηκε με τη γιαγιά του μέχρι το κυλικείο να φάει κάτι.
Είναι νηστικός και άυπνος από χθες. Δεν ήθελε να φύγει ούτε λεπτό μακριά απ’ τον πατέρα του».
Τα δάκρυά της άρχισαν να κυλούν ξανά. «Τι αμαρτίες έχω κάνει, Θεέ μου και με τυραννάς
έτσι;», μονολόγησε χωρίς ψυχή υψώνοντας το μέτωπο λυπημένα στον ουρανό. Κάθισε
εξαντλημένη σ’ ένα σκαμπό αναμένοντας τα νέα από το χειρουργείο κι εκείνος έμεινε να
παλεύει μ’ έναν σκληρό κόμπο στον λαιμό. Η ατμόσφαιρα μύριζε Θάνατο κι είχε την
ατυχία εκείνον τον μελαμψό κύριο να τον γνωρίζει προσωπικά. Ακούμπησε μουδιασμένος
την πλάτη στον τοίχο και σκαρφάλωσε το βλέμμα του στο ταβάνι.
Από την άκρη του διαδρόμου ακούστηκαν αργά βήματα να πλησιάζουν. Γυρίζοντας,
είδε μια μαυροφορεμένη γριά να σέρνει τα πόδια της κρατώντας σφιχτά απ’ το χέρι τον
μικρό Γιαννάκη. Το μουτράκι του ήταν παραμορφωμένο από την αϋπνία και την
πρωτόγνωρη για την ηλικία του στενοχώρια. Μόλις αναγνώρισε τον απρόσμενο επισκέπτη,
λύθηκε από τον σφιχτό κόμπο της γιαγιάς του και έτρεξε με όλη τη δύναμη των ποδιών του
να τον αγκαλιάσει. Ιδρώτας είχε ξεχειλίσει τον λαιμό του και το κλάμα του ήταν πνιχτό.
«Τζόνι, ο μπαμπάς μου είναι μέσα και παλεύει με τον Χάρο. Αλλά θα τον νικήσει, θα δεις!»,
κραύγασε με πείσμα.
Ο εναγκαλισμός τους καταχωνιάστηκε στη θυρίδα με τα τιμαλφή της μνήμης του. Ένα
μικρό απροστάτευτο πλασματάκι είχε γραπωθεί πάνω του, αδυνατώντας να συλλάβει σε
τέτοια μικρή ηλικία τη λεπτή σκοτεινή γραμμή που χωρίζει τη ζωή από τον θάνατο.
Ένιωσε ιερό χρέος να τον παρηγορήσει και να του δώσει δύναμη με λόγια αδελφικά. Δεν
πρόλαβε όμως, γιατί τους διέκοψε ο ήχος της πόρτας του χειρουργείου. Η οπτασία ενός
μεσήλικα γιατρού πρόβαλε και στάθηκε βαριά απέναντί τους. Έδειχνε υπερβολικά
καταπονημένος, φορούσε ακόμα την πράσινη ποδιά κι απ’ το αριστερό του αυτί κρεμόταν
η χειρουργική μάσκα. Κοίταξε τη γυναίκα με συμπόνια.
«Κάναμε ό,τι ήταν ανθρωπίνως δυνατό για να τον σώσουμε, δυστυχώς όμως δεν τα καταφέραμε
να τον κρατήσουμε εν ζωή. Δεχθείτε τα ειλικρινή μου συλλυπητήρια». Ήταν έτοιμος να
καταρρεύσει από την υπερπροσπάθεια και η βραχνή του φωνή έσβηνε καθώς έβγαινε απ’ το
στόμα του. Έσφιξε παρηγορητικά το χέρι της χαμηλώνοντας το κεφάλι. «Ο Θεός να σας
δώσει δύναμη ν’ αντέξετε την απουσία του», της ψιθύρισε με σεβασμό και γύρισε αργά προς το
130
“JOHNNIE SOCIETY”

χειρουργείο.
Η νεαρή γυναίκα δεν άντεξε την είδηση κι έτρεξε σαν αφηνιασμένη προς το εσωτερικό
του χειρουργείου που βρισκόταν η σορός του άνδρα της. Οι νοσοκόμες δοκίμασαν να την
εμποδίσουν, αλλά η δύναμη του πόνου την έσπρωχνε ως το κρεβάτι για τον πρώτο
αποχαιρετιστήριο ασπασμό.
«Σάββα μου, αντρούλη μου, πού φεύγεις και μ’ αφήνεις μοναχή;», ξέσπασε σε κραυγές και το
κορμί της σείστηκε. Η γριά μητέρα της προσπαθούσε με λυγμούς να την παρηγορήσει. Ο
Τζόνι πάγωσε με τη σκηνή, ξαναζώντας σε ριμέικ τη στιγμή που κι εκείνος έμαθε
τηλεφωνικά τον χαμό των δικών του. Σήκωσε στην αγκαλιά του τον Γιαννάκη και τον
τράβηξε μακριά προς την έξοδο, να μη βλέπει. Ο μικρός είχε μείνει βουβός με απόκοσμα
μάτια να κοιτάζει χωρίς να καταλαβαίνει. Η ζωή είχε αποφασίσει για κείνον πως στο εξής
όλα θα ήταν αλλιώτικα. Βγήκαν έξω στη λιακάδα και κάθισαν σ’ ένα παγκάκι.
«Πρέπει να δείξεις δυνατός, Γιαννάκη, εσύ είσαι ο άντρας του σπιτιού τώρα. Και οι άντρες δεν
κλαίνε, σφίγγουν τα δόντια και παλεύουν», τον προέτρεψε καταπίνοντας τον λυγμό. Ο μικρός
υπακούοντας έσφιξε τα δόντια, προσπαθώντας να συγκρατήσει χωρίς επιτυχία τα δάκρυά
του.
«Δεν νίκησε ο μπαμπάς μου τον Χάρο; Μα αφού είχε δυνατά μπράτσα από την οικοδομή!»,
ψέλλισε απορημένος.
«Ο Χάρος, Γιαννάκη μου, είναι μπαμπέσης, δεν είναι άντρας! Δεν ξέρει να παλεύει στα ίσα,
χτυπάει πάντα πισώπλατα. Εμένα μου πήρε και τους δυο μου γονείς, χωρίς να το καταλάβω. Σφίγγω
όμως τα δόντια και παλεύω!». Το στόμα του είχε στεγνώσει και πάσχιζε με δυσκολία να μην
κλάψει μπροστά στον μικρό, μην του δυσχεράνει τον πόνο. Θα είχε όλο τον χρόνο στο
κοντινό μέλλον να βιώσει ολοκληρωτικά την οδυνηρή απουσία του πατέρα του. Τον
σήκωσε ξανά και πήγαν μια μικρή βόλτα στο πάρκο του νοσοκομείου, κρατώντας την
κουβέντα μακριά απ’ τον θάνατο. Σφράγισε μέσα του, αμετάκλητα, τη δέσμευση ότι θα
στεκόταν στο εξής διαρκώς δίπλα του, σαν μεγάλος αδερφός. Μετά από αρκετή ώρα
παρέδωσε τον μικρό στην αγκαλιά της μητέρας του.
«Θα είμαι δίπλα σας σε ό,τι με χρειαστείτε, για χάρη του μικρού. Αντλήστε απ’ την ψυχή σας τη
δύναμη να βαδίσετε χωρίς τον άντρα σας», την προέτρεψε στοργικά στο αυτί καθώς την
ασπαζόταν και αποχώρησε από το νοσοκομείο συννεφιασμένος. Η κηδεία και οι πρώτες
μέρες οδύνης δίπλα στον μικρό Γιαννάκη θα τον σκότωναν κυριολεκτικά, αλλά είχε την
υποχρέωση να του συμπαρασταθεί στην πιο δύσκολη καμπή της διαδρομής του.
Πήγε για λίγο στο σπίτι του να ηρεμήσει απ’ το απρόσμενο γύρισμα της μέρας, γιατί η
ώρα είχε περάσει κι έπρεπε να πάει για δουλειά. Τα μάτια του έκαιγαν, σαν να ήταν γεμάτα
με κόκκους άμμου. Το κεφάλι του βούιζε και οι νυχτερινές βόλτες με τη μηχανή στην πόλη
θα του έκαναν καλό. Ευτυχώς για κείνον, οι παραγγελίες έπεφταν βροχή και δεν έμεινε ούτε
λεπτό στην πιτσαρία. Καταβρόχθιζε αγόγγυστα άπειρα χιλιόμετρα με το μηχανάκι,
βυθιζόμενος σε δημιουργικές σκέψεις. Εκείνο που τον απασχολούσε έντονα όλο το βράδυ
ήταν να βοηθήσει οικονομικά την οικογένεια του μικρού Γιαννάκη. Αποφάσισε να μειώσει
ακόμα περισσότερο τις δικές του ανάγκες, για να διαθέτει τη μικρή περίσσεια χρημάτων
στο μικρό του πια αδερφάκι.
131
Γιάννης Φαρσάρης

Η νύχτα κυλούσε αργά μες στην εσωστρέφεια, έφταναν τα μεσάνυχτα κι η βάρδια του
πλησίαζε στο τέλος της. Στωικά και υπομονετικά παρέδιδε τις τελευταίες του παραγγελίες,
έως ότου κλείσει ταμείο και κατευθυνθεί εξαντλημένος στο σπίτι του να σβήσει στον ύπνο
τη δύσκολη μέρα. Σχεδίαζε ήδη το επόμενο πρωί να μοιραστεί τον πόνο του με τη
Γιοβάννα και τον Τζο, για να αλαφρύνει την καρδιά του ενόψει της κηδείας. Ευτυχώς είχε
στο πλευρό του αληθινούς ανθρώπους να εκτονώσει την άσχημη διάθεσή του.
Απορροφημένος στους στοχασμούς του, έφτασε στον προορισμό μιας διαδρομής και
χτύπησε μηχανικά το κουδούνι. Ένας νεαρός με λεβεντοχυμένο κορμί άνοιξε
αργοπορημένος την πόρτα. Ήταν ξυπόλυτος, γυμνός απ’ τη μέση και πάνω και φορούσε
μόνο ένα ξεβαμμένο μοντέρνο τζιν. Του έκαναν εντύπωση οι κοιλιακοί του και το
ζελεδιασμένο του μαλλί, που του θύμισαν τον παλιό του περιποιημένο εαυτό. Ζήλεψε
στιγμιαία, καθώς είχε παραμελήσει εντελώς την εμφάνισή του και είχε αποκτήσει μακριά
μαλλιά, μούσι και στομαχάκι από την έλλειψη γυμναστικής.
«Σόρρυ, ρε φιλαράκο, που σε κουβαλήσαμε ως εδώ νυχτιάτικα, αλλά πεινάσαμε κι είπαμε να
τσιμπήσουμε κάτι πριν κοιμηθούμε», του απολογήθηκε ο νεαρός.
Το πουρμπουάρ που του άφησε ήταν αρκετά μεγάλο κι ο Τζόνι τον ευχαρίστησε με
καλοσύνη. Είχε ξαναζήσει την ίδια σκηνή στο παρελθόν, με αντιστραμμένους όμως τους
ρόλους. Όταν ο νεαρός τον καληνύχτισε και του γύρισε την πλάτη, ο Τζόνι δεν
αντιστάθηκε στον πειρασμό να κλέψει ένα νανοδευτερόλεπτο από τη ζωή του. Πρόφτασε
να ρίξει μια κλεφτή ματιά στο εσωτερικό του σπιτιού αντικρίζοντας, όπως το φανταζόταν
άλλωστε, ένα μοντέρνο νεανικό σαλόνι. Η τηλεόραση ήταν ανοιχτή και στον καναπέ
βρισκόταν ξαπλωμένη νωχελικά μια νεαρή κοπέλα, φορώντας μόνο το σλιπάκι της κι ένα
στενό άσπρο μπλουζάκι. Καθώς ο νεαρός έκλεινε την πόρτα με τις πίτσες στο χέρι, η
κοπέλα γύρισε και τον κοίταξε με λαίμαργο βλέμμα.
«Επιτέλους, φαγητό!», αναφώνησε ανακουφισμένη. Ο ήχος της πόρτας που έκλεινε ήταν
με σιγουριά η ξαφνικότερη σφαλιάρα που είχε δεχτεί ποτέ ο Τζόνι. Γούρλωσε τα μάτια
κοιτάζοντας την κλειστή πόρτα και δάγκωσε τα λόγια του με την απρόσμενη εικόνα.
«Ι…Ιω…Ιωάννα;», κατάφερε να τραυλίσει το αδέσποτο όνομα με δυσκολία. Ένιωσε ένα
ξαφνικό σοκ να τον παραλύει και σωριάστηκε στα σκαλοπάτια, αφήνοντας τα χρήματα να
κυλήσουν απ’ τα χέρια του. Είχε μόλις συνειδητοποιήσει πως η πεινασμένη κοπέλα που
καθόταν ημίγυμνη στον καναπέ ήταν η μυθική Ιωάννα, η δική του στοιχειωμένη Ιωάννα.
Το μυαλό του αποδείχτηκε μικρό για να χωρέσει την οπτασία που μόλις είχε αντικρίσει και
σηκώθηκε γεμάτος λαχτάρα να χτυπήσει το κουδούνι και να επιβεβαιώσει ότι δεν
επρόκειτο για παραίσθηση. Την τελευταία, κυριολεκτικά, στιγμή κατάλαβε την ανοησία που
πήγαινε να κάνει και κατέρρευσε ξανά. Το πρόσωπό του έμοιαζε με μαραμένο κατακόκκινο
τριαντάφυλλο. «Η δική μου Ιωάννα βρίσκεται μέσα σ’ αυτό το δωμάτιο και τρώει πίτσα απ’ τα
χεράκια μου;», αναρωτήθηκε χωρίς να το πιστεύει και η ίδια του η φωνή τον μαχαίρωσε
πισώπλατα. Του απάντησε μόνο το μακρινό γάβγισμα ενός σκύλου. Σήκωσε απελπισμένος
το κεφάλι στον μαύρο θόλο να συναντήσει τ’ αστέρια.
Η σκηνή τού φάνταζε άκρως σουρεαλιστική. Είχε συναντήσει ξανά τον Έρωτα της ζωής
του ένα σκοτεινό βράδυ, κουβαλώντας πίτσες στο άγνωστο. Ήθελε πολύ να της μιλήσει, να
132
“JOHNNIE SOCIETY”

τη χαϊδέψει, να τη φιλήσει. Σηκώθηκε όρθιος, αλλά χρειάστηκε να στηριχτεί με τα χέρια
του στον τοίχο, να μην καταρρεύσει. Οι παραστάσεις της μέρας που έκλεινε ήταν
υπερβολικά πολλές για την εύθραυστη ψυχολογία του κι έκρινε σκόπιμο να εξαφανιστεί.
Μάζεψε βιαστικά τα ψιλά απ’ τα σκαλοπάτια, μάζεψε και τα διαλυμένα κομμάτια της
μνήμης του κι έβαλε μπροστά το μηχανάκι.
«Όχι μόνο δεν ξέρεις τι θα σου ξημερώσει, αλλά ούτε και τι θα σου νυχτώσει!», κραύγασε
σπασμωδικά και πήρε αργά τον δρόμο της επιστροφής. Η παγωνιά της νύχτας σκέπασε το
κορμί του. «Τώρα πια, μετά απ’ όσα συνέβησαν σήμερα, τίποτα δεν θα με εκπλήξει. Φαντάσου,
λέει, ξαφνικά μια μέρα να γίνω διάσημος, να γίνω εκατομμυριούχος και να με ζητήσει η Ιωάννα σε
γάμο! Τρέχα για ύπνο τώρα, ξεπεσμένε λόρδε», αυτοσαρκάστηκε σκεπτόμενος πως δεν ήθελε
με τίποτα να τον αναγνωρίσει η Ιωάννα κακομοίρη, ατημέλητο και ντελιβερά.
Φτάνοντας στο σπίτι, τράβηξε αμέσως μια γερή ρουφηξιά απ’ το μπουκάλι με το ουίσκι
να συνέλθει. Άφησε την επεξεργασία των γεγονότων γι’ αργότερα, όταν θα είχε περάσει η
φόρτιση και χώθηκε κάτω από τα σκεπάσματα κουρασμένος. Ο ύπνος δεν άργησε καθόλου
να φανεί και να τον παρασύρει. Ο νους του όμως δεν έλεγε να ηρεμήσει από τις εκπλήξεις
που έκρυβε η μέρα. Μάτωνε με τη σκέψη πως ο Γιαννάκης έμεινε ορφανός, δοκιμάζοντας
κι αυτός από μικρός τη γεύση του θανάτου. Δεν μπορούσε, επ’ ουδενί, να πιστέψει και τη
βραδινή απρόσμενη συνάντηση μ’ Εκείνη. Δεν τολμούσε καν να ψελλίσει τ’ όνομά της,
κλεισμένη καθώς ήταν ερμητικά στο πιο απόκρυφο σεντούκι του. Δεν πίστευε ότι θα την
ξανάβλεπε ποτέ, την είχε εξιδανικεύσει, τοποθετώντας τη στα όρια του μύθου. Εξέφραζε
πια γι’ αυτόν το άπιαστο, το απαγορευμένο, το ιδεατό, που κάθε άνθρωπος δοκιμάζει,
χωρίς να μπορεί ποτέ να το χορτάσει. Ο έρωτας είχε στοιχειώσει την ύπαρξή του. Η
μορφή της κρυβόταν σαν αόρατος σκορπιός πίσω από κάθε του σκέψη, καταφέρνοντας να
τη δηλητηριάζει. Το συναίσθημα του ανεκπλήρωτου τον είχε μετατρέψει σε ισόβια
καταραμένο εραστή.
Τον ύπνο του διέκοψε ξαφνικά ένα δυνατό χτύπημα στην ξύλινη γερασμένη του
εξώπορτα. Πετάχτηκε τρομαγμένος απ’ το κρεβάτι, αγωνιώντας να καταλάβει τι συμβαίνει.
Άκουσε ομιλίες έξω στην αυλή κι ο νους του πήγε αμέσως στο κακό. Δεν είχε δεχτεί καμιά
επίσκεψη στο νέο του σπίτι, πλην της γριάς γειτόνισσας και κατευθύνθηκε φοβισμένος προς
την πόρτα. Τράβηξε ελάχιστα τη δαντελένια κουρτίνα και διέκρινε αχνά μες απ’ το τζάμι
τρεις καρικατούρες στο σκοτάδι. Πριν προλάβει να στεριώσει συλλογισμό, άκουσε μια
επιτακτική φωνή να του απευθύνεται.
«Τζόνι, άνοιξε επιτέλους, αγόρι μου, την πόρτα. Μας έχεις τόση ώρα στο κρύο και
περιμένουμε!». Οι άγνωστοι ήξεραν τ’ όνομά του! Αδυνατούσε να φανταστεί ποιοι μπορεί να
ήταν οι απρόσκλητοι νυχτερινοί επισκέπτες. Με την τόλμη της περιέργειας και την
ασφάλεια της αναφοράς του ονόματός του, άνοιξε διστακτικά την πόρτα.
«Συγγνώμη που σε ξυπνήσαμε νυχτιάτικα, είναι όμως η μοναδική ώρα που μπορούσαμε να σ’
επισκεφτούμε». Η φωνή ακουγόταν φιλική, αλλά παντελώς άγνωστη. Άνοιξε διάπλατα την
πόρτα και τρεις μυστήριες ανδρικές φιγούρες εισήλθαν στο σκοτεινό δωμάτιο, χαιρετώντας
τον εγκάρδια με βαθιά υπόκλιση. Έξυσε τα αξύριστα μάγουλά του και τους κοίταξε
απορημένα, αδυνατώντας ξανά να συλλάβει το παραμικρό. Αν το ημερολόγιο έδειχνε
133
Γιάννης Φαρσάρης

Απόκριες, θα μπορούσε ίσως να εξηγήσει τις αλλόκοτες φορεσιές τους. Άπλωσε αμήχανα
το χέρι ν’ ανάψει το φως, όμως ο γηραιότερος απ’ τους τρεις τον αποπήρε.
«Όχι μην ανάβεις το φως, δεν πρέπει να μας δει κανείς, άναψε καλύτερα ένα κερί». Η
τρεμάμενη φλόγα φώτισε τα κουρασμένα τους πρόσωπα, προσδίδοντάς τους μια αύρα
απόκοσμη. Άνοιξε διάπλατα τα βλέφαρα να τους περιεργαστεί. Εκείνος που του είχε
απευθύνει τον λόγο ήταν ένας ηλικιωμένος ψηλός, ξερακιανός ιππότης με μεταλλική
πανοπλία. Το πύρινο βλέμμα του έλαμπε στο ημίφως και το πρόσωπό του στολιζόταν μ’
ένα μυτερό κατάλευκο μούσι κι ένα αραιό, στριμμένο οριζόντια μουστάκι. Ο δεύτερος,
αρκετά μικρότερος σε ηλικία, φορούσε πορφυρό χιτώνα με πλουμιστές βάτες, μακριές
δερμάτινες μπότες κι ένα τριγωνικό καπέλο μ’ ένα τεράστιο λευκό φτερό. Το μακρύ
ασημένιο σπαθί που κρεμόταν στη ζώνη του έδινε άλλον αέρα στην αγέρωχη κορμοστασιά
του. Ακριβώς δίπλα του στεκόταν ο τρίτος της παρέας, ένας άγουρος νεαρός με γαλάζια
βελούδινη φορεσιά, χρυσοποίκιλτη ζώνη και καφέ λουστρίνια με ψηλά τακούνια. Το
κατάλευκο πρόσωπό του περιστοίχιζαν μακριά ίσια μαλλιά κι ένα αραιό εφηβικό μουστάκι.
Το βουβό σάστισμα του Τζόνι διέκοψε η βραχνή φωνή του γηραιότερου επισκέπτη.
«Μην εκπλήσσεσαι, νεαρέ μου, με την επίσκεψή μας, δεν είναι εξάλλου η πρώτη φορά που
ερχόμαστε σπίτι σου». Το σμίξιμο απορίας των φρυδιών του Τζόνι προκάλεσε το μειδίαμα
των παράξενων ανδρών. Αδυνατούσε να καταλήξει σε λογικό ειρμό. «Μπορεί τα πρόσωπά
μας να μη σου θυμίζουν κάτι, έχουμε όμως συναντηθεί ξανά στο παρελθόν», πρόσθεσε ο άγνωστος
σιβυλλικά, ρίχνοντάς του ένα βλέμμα γεμάτο νόημα. Ο Τζόνι ανοιγόκλεισε τα μάτια
μερικές φορές, ακόμα πιο μπερδεμένος.
«Ποιοι είστε; Τι μπορώ να κάνω για σας; Και σε τι οφείλω την τιμή της νυχτερινής επισκέψεώς
σας;», ρώτησε ξεροκαταπίνοντας.
«Ω, μα είναι προφανές γιατί βρισκόμαστε εδώ, αγόρι μου. Κέρασέ μας άφθονο αλκοόλ να
ξαποστάσουμε και θα έχουμε όλον τον χρόνο να τα πούμε», αποκρίθηκε λαλίστατα ο
μυστηριώδης επισκέπτης κι έβγαλε την ταλαιπωρημένη μεταλλική περικεφαλαία του. Πάνω
στην έκπληξή του ο Τζόνι είχε αμελήσει να τους προτείνει να καθίσουν στο παλιό σαλόνι
του σπιτιού του. Οι τρεις παράδοξοι άνδρες βολεύτηκαν αναπαυτικά και εκείνος
κατευθύνθηκε τρεκλίζοντας στην κουζίνα, να φέρει τα ποτήρια.
«Σκωτσέζικο ουίσκι; Είναι το μόνο που έχω», απολογήθηκε.
«Ω, μα είναι ό,τι πρέπει για την περίσταση», αναφώνησε ο γηραιός ιππότης και οι υπόλοιποι
έγνεψαν καταφατικά. Ο Τζόνι τους σέρβιρε με τρεμάμενο χέρι και κάθισε στη συντροφιά
τους. Τον λόγο πήρε ο νεαρός με τον πορφυρό χιτώνα.
«Λοιπόν, Τζόνι, ακόμα δεν μας αναγνώρισες;», τον ρώτησε περιπαικτικά. Ένα βουβό
απορημένο κούνημα του κεφαλιού ήταν η μόνη απάντηση που πήρε. «Κι όμως, μας γνωρίζεις
πολύ καλά, συναντηθήκαμε πρόσφατα καθώς ξεφύλλιζες τις σελίδες των βιβλίων που περιγράφουν τα
κατορθώματά μας!», συνέχισε θριαμβευτικά.
Με την ολοκλήρωση της φράσης, ο Τζόνι μπόρεσε για πρώτη φορά να καταλήξει σε
λογικό ειρμό. Είχε μπροστά του τους τρεις ήρωες των βιβλίων της κλασικής λογοτεχνίας
που διάβαζε τις μοναχικές του νύχτες.
«Ο Δον Κιχώτης, ο Ρωμαίος και ο…», ψέλλισε μηχανικά και άνοιξε διάπλατα το στόμα
134
“JOHNNIE SOCIETY”

του από έκπληξη.
«Ο νεαρός Ερωτόκριτος!», συμπλήρωσε γελώντας κάτω απ’ τα μουστάκια του ο γηραιός
ιππότης. Ένα κύμα ταραχής διαπέρασε το σώμα του νεαρού κι έτριψε με δύναμη τα
βλέφαρά του.
«Ο Δον Κιχώτης, ο Ρωμαίος κι ο Ερωτόκριτος!», επανέλαβε απορημένος. Οι τρεις άνδρες
σηκώθηκαν κι έκαναν μια ελαφρά υπόκλιση με το άκουσμα του ονόματός τους. Μια
σουβλιά δέους τον τσίμπησε.
«Στην υγειά των απανταχού ερωτευμένων!», ύψωσε το ποτήρι ο Δον Κιχώτης και όλοι
τσούγκρισαν με δύναμη. Άδειασαν κι οι τέσσερις μονοκοπανιά τα ποτήρια τους και
κάθισαν αναπαυτικότερα.
«Τι σας οδήγησε στο φτωχικό μου;», ήταν οι μόνες λέξεις που κατάφερε να αρθρώσει ο
αγουροξυπνημένος νεαρός. Τα σκήπτρα πήρε ο Ρωμαίος.
«Αν ανατρέξεις στις σελίδες των βιβλίων που περιγράφουν τις ζωές μας, θα δεις πως κι οι τρεις
έχουμε ένα κοινό σημείο. Οι συνθήκες δεν μας επέτρεψαν να χαρούμε τον έρωτα με τις γυναίκες που
μας σημάδεψαν, αν και ο καθένας βέβαια από μας ζούσε σε διαφορετική εποχή. Αυτή η κοινή μοίρα
μάς ένωσε και μας κρατάει αχώριστους έως σήμερα», του εκμυστηρεύτηκε συγκινημένος.
«Έχοντας βιώσει στο έπακρο τον ανεκπλήρωτο έρωτα, μπορούμε πολύ καλά να καταλάβουμε τον
πόνο των ανθρώπων που οι συνθήκες δεν τους επιτρέπουν να ζήσουν το όνειρό τους», συνέχισε ο
Δον Κιχώτης χτυπώντας τα σπιρούνια του.
«Νογώ πως ο πληγωμένος Έρωτας, που βάνει κρουφά τα ξύλα στο καμίνι, ήτονε η αφορμή των
πράξεων ολονών μας. Αν εζούσαμε μια φρόνιμη ζωή μέσα σ’ τσ’ έγνοιες του σπιτιού και τα
νοικοκεράτα, κιανένα βιβλίο δεν θά ’γραφεν ουδένα λόγο για τσ’ αρετές και τσι χάρες μας»,
κραύγασε με ενθουσιασμό ο Ερωτόκριτος και γέμισε ξανά τα ποτήρια.
«Στην υγειά λοιπόν του ανεκπλήρωτου Έρωτα που κάνει τους άνδρες θρύλους!», αναφώνησε ο
Ρωμαίος υψώνοντας ψηλά το ποτήρι του. Τα τέσσερα λαρύγγια γεύτηκαν ηδυπαθώς το
αλκοόλ και ο Τζόνι ένιωσε το κάψιμο στον λαιμό να τον ξυπνάει. Κοίταξε με θαυμασμό
τους μυθικούς πρωταγωνιστές της λογοτεχνικής ιστορίας και στις εκφράσεις τους διέκρινε
το πάθος να ξεχειλίζει. Η φλόγα του κεριού τρεμόπαιξε, σχηματίζοντας ένα σκιώδες
πρόσωπο στον αντικρινό τοίχο. Το κοίταξε καλύτερα και αναγνώρισε τη μορφή της
Ιωάννας.
«Ο Έρωτας λοιπόν είναι εκείνος που οδηγεί τις πράξεις των ανθρώπων;», εκτόξευσε
συγκινημένος τις λέξεις ο Τζόνι. Και οι τρεις ήρωες χαμογέλασαν αγέρωχα,
ανταλλάσσοντας ματιές που έκρυβαν πόθο και νοσταλγία.
«Ο Έρωτας είναι ο καπνός που αναδύεται απ’ τη φωτιά των στεναγμών. Όταν χάνεται ο
καπνός, τα βλέμματα των εραστών φωτίζονται, όταν όμως τα σκεπάζει, μια θάλασσα δακρύων τα
ξεχειλίζει», ψέλλισε βουρκωμένος ο Ρωμαίος.
«Κι ήντα δεν κάνει ο Έρωτας σε μια καρδιά π’ ορίζει! Σαν τη νικήσει, ουδέ καλό, ουδέ πρεπό
γνωρίζει», συνέχισε με ζήλο ο Ερωτόκριτος με τη χαρακτηριστική προφορά του.
«Ο Έρωτας είναι τυφλός και κουφός και με καταδίκασε να ζήσω τα πιο σκληρά βάσανα του
κόσμου», συμπλήρωσε με αναστεναγμό ο Δον Κιχώτης, γεννώντας το μειδίαμα των
συντρόφων του.
135
Γιάννης Φαρσάρης

«Ο Έρωτας είναι δηλητήριο, μα και φάρμακο μαζί!», συμφώνησε απτόητος ο Ρωμαίος.
«O Έρωτας μ’ εμπέρδεσε και σκλάβον του κρατεί με και δουλευτής του εγράφτηκα και μετά
κείνον είμαι», πλειοδότησε ο Ερωτόκριτος ανασηκώνοντας τους ώμους του.
«Όσο κι αν είμαι συνηθισμένος στον πόνο, δεν μπορώ ν’ αντέξω την περιφρόνηση της
αρχόντισσάς μου και το βάσανό μου είναι αιώνιο», ψιθύρισε μελαγχολικά ο Δον Κιχώτης.
«Η Ιουλιέτα, η Αρετούσα κι η Δουλτσινέα σάς σημάδεψαν τη ζωή, όπως και τη δική μου η
Ιωάννα!», αναφώνησε μέσα σε λυγμούς ο Τζόνι.
«Αχ, η ομορφιά της Ιουλιέτας μου λάμπει μέσα στη νύχτα, σαν πολύτιμος λίθος περασμένος σε
αυτί νέγρου», αναστέναξε ο Ρωμαίος μόλις άκουσε το όνομα της αγαπημένης του.
«Τα μάτια μου όπου εστρέφουνταν κι όπου κι αν εθωρούσα, δεν είδαν ομορφύτερην από την
Αρετούσα», παρασύρθηκε κι ο Ερωτόκριτος.
«Η κάθε αχτίδα από τον ήλιο της ομορφιάς της Δουλτσινέας φωτίζει την ψυχή μου, για να γίνω
τρανό παράδειγμα αντρειοσύνης!», αναφώνησε περήφανα ο Δον Κιχώτης.
Συνέχισαν να πίνουν και να μοιράζονται τις εμπειρίες τους, έως ότου ο ήλιος φάνηκε να
χαράζει ελαφρά έξω απ’ το παράθυρο.
«Βγες όμορφε ήλιε στον ουρανό, για να πεθάνει απ’ τη ζήλια της η σελήνη!», άρχισε ν’
απαγγέλλει νοσταλγικά ο Ρωμαίος. Οι τρεις επισκέπτες έριξαν μια ανήσυχη ματιά έξω απ’
το παράθυρο και σηκώθηκαν για ν’ αποχωρήσουν.
«Μου φαίνεται πρεπό να χαθούμε, πριχού ο κόσμος αρχίσει να πορπατεί στσι δρόμους και
φοβεριστεί, θωρώντας μας ωριόπλουμους», απολογήθηκε ο Ερωτόκριτος και συνέχισε
κουνώντας το κεφάλι του. «Έχω τως ειπωμένο, να φορούμε τα ρούχα του σημερνού καιρού, όμως,
έτοιας λογής κουζουλοί οπού ’ναι, δεν μ’ αφουκρούνται. Όντε ο άνθρωπος γενεί ξακουστός, η πελελή
αντρειά τον ομυαλό ζαβώνει!», συμπλήρωσε σκωπτικά κάτω από τα δολοφονικά βλέμματα των
συντρόφων του.
Ο Τζόνι δεν έβρισκε λόγια να τους ευχαριστήσει για την επίσκεψή τους. Τους κύκλωσε
με τη ματιά του για μια τελευταία φορά, μη μπορώντας να το πιστέψει και τους ασπάστηκε
με συγκίνηση και σεβασμό. Ο Δον Κιχώτης μόνο κοντοστάθηκε να πιει μια τελευταία
γουλιά, προκαλώντας την αντίδραση του Ρωμαίου.
«Ώρα καλή, φίλοι μου, η επίσκεψή σας ήταν το πολυτιμότερο δώρο. Στο επανιδείν!», τους
αποχαιρέτησε με κόμπο στη φωνή.
«Μην ξεχάσεις ποτέ τα λόγια που είπαμε!», ήταν οι τελευταίες λέξεις του γηραιού
ευπατρίδη. Τους ακολούθησε με τα μάτια του ενώ απομακρύνονταν στο χάραμα, μέχρις
ότου έσβησαν σαν ατμός. Άναψε ένα τσιγάρο και το κάπνισε για να σπάσει την παγωνιά της
αυγής, ενώ στο μυαλό του στροβιλίζονταν οι μαγικές λέξεις τους. Πέταξε το τσιγάρο
μακριά, έριξε μια κλεφτή ματιά στον ήλιο κι επέστρεψε χωρίς άλλη σκέψη στο κρεβάτι του.
Η μέρα που μόλις ξημέρωνε ήταν τελείως αλλιώτικη από τις περίπου δώδεκα χιλιάδες της
έως τότε ζωής του. Το ρίγος που τον διαπέρασε τον έκανε να κουκουλωθεί ολόκληρος.
Έφερε για μία ακόμα φορά στην επιφάνεια τη γλυκιά όψη της Ιωάννας του και
αποκοιμήθηκε σιωπηλά.
 Μερικές ώρες αργότερα η μέρα τον βρήκε ανανεωμένο. Το κατάλαβε αμέσως μόλις
κοίταξε το πρόσωπό του στον καθρέπτη κατά τη διάρκεια του πρωινού πλυσίματος.
136
“JOHNNIE SOCIETY”

Διαπίστωσε πως άλλος ένας κύκλος είχε μόλις κλείσει. Η τεράστια εσωτερική βόλτα στον
εαυτό του, με την έναρξη του νέου επεισοδίου, έπρεπε να λάβει τέλος.
«Ήρθε η ώρα των πράξεων, τέρμα οι σκέψεις», μονολόγησε αποφασιστικά και ντύθηκε για
να βγει. Η μέρα προμηνυόταν δύσκολη, αφού έπρεπε να πάει στην κηδεία. Το
καθυστερημένο ξύπνημά του ανέβαλε αναγκαστικά γι’ αργότερα την επίσκεψη στους δυο
αγαπημένους του συντρόφους. Χάζεψε ένα χελιδόνι που πετάριζε στην αυλή του. Η
αντίθεση των χρωμάτων στο αποδημητικό πουλί τον χαρακτήριζε απόλυτα, καθώς είχε
αποφασίσει να περάσει από το μαύρο στο άσπρο.
Κατευθύνθηκε με αργά βήματα προς το σπίτι του μικρού Γιαννάκη. Παρόλο που ήξερε
πως θα μισούσε κάθε στιγμιότυπο της τελετής, το καθήκον τού οδηγούσε τα πόδια.
Αντικρίζοντας από μακριά στεφάνια και κόσμο έξω απ’ το σπίτι, γέμισε τα πνευμόνια του
και βούτηξε στον πόνο φράσσοντας όλες του τις αισθήσεις. Τις επόμενες ώρες στεκόταν
σαν βουβός υπνωτισμένος κομπάρσος στην οδυνηρή διαδικασία, χωρίς να αφήνει την
πένθιμη σκόνη να τον σκεπάσει. Ήταν εκεί, βυθισμένος σε λήθαργο, αποκλειστικά και μόνο
για να κρατάει σφιχτά το χέρι του Γιαννάκη. Ξύπνησε όταν όλα είχαν τελειώσει και του
έδωσε ένα παρηγορητικό φιλί.
«Να θυμάσαι πως εσύ είσαι ο άντρας του σπιτιού τώρα. Θα περνάω να σε παίρνω να πηγαίνουμε
βόλτες και να παίζουμε μαζί ποδόσφαιρο», του υποσχέθηκε κι απομακρύνθηκε βουρκωμένος.
Έδιωξε κάθε μαύρη σκέψη κρατώντας μόνο την εικόνα του μικρού και περπάτησε ως
την πιτσαρία να δανειστεί το μηχανάκι. Προορισμός του ήταν το σταυροδρόμι του Τζο,
μιας και του είχε λείψει ο φιλαράκος του κι ένιωθε την ανάγκη να μοιραστεί ανάλαφρα
λόγια μαζί του. Η υψωμένη στον ουρανό γροθιά του τον γέμισε θετική διάθεση.
Ανταπέδωσε τον χαρακτηριστικό χαιρετισμό και ανέβασε το μηχανάκι στο πεζοδρόμιο.
«Καλώς ήρθες, όρθιε σύντροφε!», τον υποδέχτηκε καλοσυνάτα ο μουσάτος επαίτης.
Φορούσε πάλι το ίδιο τριμμένο πέτσινο μπουφάν και το ίδιο βρώμικο στρατιωτικό
παντελόνι.
«Χαιρετώ την καθιστή μάγισσα των φαναριών. Τι κάνεις, ανυπέρβλητε τσοπερά;», κραύγασε και
τον ασπάστηκε με ψυχολογία αλλαγμένη. Απέφυγε να αναφερθεί στην κηδεία, για να διώξει
από μέσα του τη σκόνη του θανάτου.
«Έχεις ακούσει τον στίχο: “…κι ο γέρος έλιαζε ακαμάτης τ’ αχαμνά του”; Σ’ εμένα αναφέρεται
ο ποιητής!», βροντοφώναξε και τα πεταχτά του φρύδια άρχισαν να κουνιούνται στον ρυθμό
του γέλιου του. «Άσε που ο γιατρός δεν μου επιτρέπει στην κατάστασή μου να κινούμαι.
Εγκυμονώ!», συνέχισε χαϊδεύοντας την ξεχειλωμένη του κοιλιά.
«Εγκυμονείς;», απόρησε ο Τζόνι.
«Ναι! Κινδύνους!», βόγκηξε αναστενάζοντας. Και οι δυο ξέσπασαν σε βαθύ καγχασμό.
«Πώς πήγε σήμερα ο τζίρος, καθιστέ;», τον σάρκασε ο μουσάτος ντελιβεράς. Ήθελε να
ρουφήξει λίγη από τη δροσιά του, ώστε να ξεφύγει από τη θλίψη του.
«Είχε καλή μέρα, ευτυχώς και μάζεψα αρκετά κέρματα. Τώρα που ήρθες όμως, κουτσέ
Γκεβάρα, δεν θα σταυρώσω δεκάρα τσακιστή. Κανείς δεν λυπάται έναν σακάτη που χαζολογάει
γελαστός στο πεζοδρόμιο. Θα σου χρεώνω δέκα ευρώ το πεντάλεπτο συνομιλίας μας, γιατί με βάζεις
μέσα!», του γρύλισε γελώντας. Ο ήλιος είχε επιδράσει θετικά στην ψυχολογία του και η
137
Γιάννης Φαρσάρης

επίσκεψη του νεαρού απογείωσε το κέφι του. «Πέρασε ένα ξανθό μανούλι πριν λίγη ώρα μ’ ένα
κάμπριο, άλλο πράμα! Έπρεπε να είσαι εδώ να το χαζέψουμε παρέα. Γενικά είμαι σκυθρωπός και
ποτέ δεν κοιτάζω τους οδηγούς, αλλά σε κάτι τέτοιες ζουμερές στιγμές δεν αντιστέκομαι. Λέω, πού
ξέρεις καμιά φορά, μπορεί καμιά μινιφορούσα κιουρία να έχει βίτσιο να πάει με γέρο σακάτη τσοπερά.
Μπορεί να έχασα τα πόδια μου, αλλά η ζημιά δεν επεκτάθηκε και στο λειτουργικό σύστημα»,
αναφώνησε πονηρά κι έχυσε λίγο καφέ από το πλαστικό κυπελλάκι που κρατούσε στο
πεζοδρόμιο. Έλαμπε ολόκληρος από σφρίγος και οι χειρονομίες του έκαναν τα κεφάλια
των περαστικών οδηγών να γυρίσουν. Ο Τζόνι τον κοίταξε με λατρεία, καθώς του άρεσε
πολύ ο τρόπος που μετέτρεπε τον πόνο του σε παρωδία.
«Δεν μου λες, ρε φιρφιρίκο, πόσο καιρό έχεις να πας με γυναίκα;», συνέχισε απτόητος ο Τζο.
«Σάμπως θυμάμαι, φίλε μου; Πάνε μήνες πολλοί απ’ την προηγούμενη ζωή μου». Η πληγή που
του έξυνε ήταν παλιά κι είχε κακοφορμίσει.
«Κι εγώ, αδερφέ μου, έχω χάσει τον λογαριασμό. Υπήρχε παλιά εδώ πιο κάτω μια μεστωμένη
γυναίκα του δρόμου που με λυπόταν, επειδή είμαι άγαρμπος και δεν μου έπαιρνε ούτε λεφτά. Τώρα
γέρασε και τα παράτησε και δεν με δέχεται καμιά, ούτε με διπλή ταρίφα! Άστα, φίλε μου, πίκρα
μεγάλη να μη δέχονται τα χρήματά σου. Γιατί δηλαδή; Το ξανθό μανουάλι που πέρασε προ ολίγου με
το κάμπριο, για τα λεφτά δεν κάθεται να τη γαρνίρει ο άντρας της; Λεφτά έχουμε κι εμείς, κυρά μου
και μάλιστα μαζεμένα με ήλιο και βροχή, όχι κλεμμένα! Πάει χάλασε η κοινωνία, Τζόνι μου, άμα δεν
κλέβεις σήμερα δεν θεωρείσαι κύριος…», μειδίασε απαξιωτικά κάτω απ’ το μουστάκι του.
Ο νεαρός απολάμβανε κάθε λεπτό μαζί του, κάθε του ατάκα. Το μίγμα περηφάνιας και
αυτοσαρκασμού στα λόγια του ήταν ό,τι πιο συναρπαστικό είχε συναντήσει ποτέ σε
άνθρωπο. Ο Τζο ρούφηξε άλλη μια σταγόνα απ’ το φλασκί του, δάγκωσε νευρικά τα χείλη
του και του απηύθυνε ξανά τον λόγο.
«Πόσο καλά τις γνωρίζεις τις γυναίκες, μουτσάτσο; Ξέρεις να τον ξυρίζεις τον αχινό; Να τη
μαδάς τη μαργαρίτα; Να τον παπουτσώνεις τον γάτο; Να το καραμελώνεις το φιστίκι; Να τον
βιδώνεις τον γλόμπο; Να το ξεφλουδίζεις το μανταρίνι;», αναφώνησε λυσσασμένα.
«Οι γυναίκες, μαζί με το τάβλι, ήταν τα χόμπι μου από παιδί! Η Ελλάδα ολόκληρη είναι γεμάτη
από πληγωμένους ταβλαδόρους και δακρυσμένες γυναίκες, θύματα της υψηλής μου τεχνικής»,
περηφανεύτηκε υπεροπτικά ο νεαρός.
«Τι λες, βρε καρακούκο καρδιοκατακτητή; Υποκλίνομαι στο μεγαλείο σου! Και δεν μου λες και
μένα του αγράμματου γελαδάρη, πώς καταλαβαίνεις ότι μια γυναίκα σε γουστάρει;», τον ρώτησε
ξύνοντας με τα βρώμικα νύχια του το μπερδεμένο μούσι του.
«Έχω μάθει να διαβάζω και ν’ αποκωδικοποιώ το βλέμμα τους, φίλε μου Τζο. Η διδακτορική
μου γκομενοδιατριβή είχε ως θέμα την ανίχνευση υπογείων συναισθηματικών αντανακλάσεων επί των
θηλυκών οφθαλμών. Το καινοφανές πόνημά μου ήταν συνδυασμός τριών επιστημών, της Ιατρικής,
της Ψυχολογίας και της Κοινωνικής Ανθρωπολογίας και περιλάμβανε ερευνητική μελέτη εφαρμογής
σε σταθμισμένο ηλικιακά δείγμα οκτακοσίων δώδεκα γυναικών. Σε πληροφορώ μάλιστα, για την
ορθολογιστική πληρότητα της κουβέντας μας, ότι αρίστευσα συλλέγοντας μυριάδες πιπιλιές εύφημης
μνείας», κορδώθηκε ο νεαρός, μη μπορώντας να συγκρατήσει την αναδυόμενη ορμή του.
«Όρσε, χλιμίντζουρα!», τον μούντζωσε μεγαλοπρεπώς ο Τζο κι έφτυσε απαξιωτικά στο
πεζοδρόμιο. «Φύσα τη φράντζα σου με τόλμη και πυγμή, μικρό άψητο ντελιβερόπουλο, που θα
138
“JOHNNIE SOCIETY”

καταφέρεις εσύ ν’ αποκωδικοποιήσεις το βλέμμα μιας γυναίκας. Τα θηλυκά, μικρέ μου
σαβουροπιλάλα, είναι οι μεγαλύτεροι θεατρίνοι που γέννησε η φύση. Εδώ μια ρομαντική ψευτοταινία
βλέπεις και το τζούφιο ερωτικό μυστηριώδες βλέμμα της πρωταγωνίστριας δεν σ’ αφήνει να
κοιμηθείς το βράδυ», τον χλεύασε σαρκαστικά αποκαλύπτοντας τα κίτρινα αραιά του δόντια.
«Για πες μας λοιπόν εσύ, κοσμοταξιδεμένε πρωτομάστορα, πώς καταλαβαίνεις τις γυναίκες που
σε γουστάρουν;», του αντέτεινε ελαφρώς ενοχλημένος ο Τζόνι.
«Χωρίς να κοκορευτώ όπως εσύ, ατρόμητε Δον Ζουάν, για το παρελθόν μου, θα σου συνοψίσω
σε πέντε μόνο λέξεις το αιώνιο μυστικό. Οι ερωτευμένες γυναίκες, εν αγνοία τους, πέφτουν πάντα
στην παγίδα που επιστημονικά ονομάζεται “Επάλληλος αλγόριθμος του αμπελουργού Σπύρου”! Για
να στο πω πιο απλά, πριν δοκιμάσεις να καπακώσεις μια γυναίκα, πρέπει πρώτα να ζητήσεις να
δοκιμάσεις μια ρόγα σταφυλιού απ’ το αμπέλι του αλάνθαστου Σπύρου», ψέλλισε σιβυλλικά και
βύθισε το τσιγάρο στο στόμα του.
Ο Τζόνι ξεροκατάπιε στο άκουσμα των παράξενων λέξεων. Ο μεσήλικας επαίτης
σχημάτισε ένα τεράστιο δαχτυλίδι με τον καπνό και συνέχισε να φτύνει ιδιόμορφες σοφίες.
«Όταν μια γυναίκα γουστάρει έναν άνδρα, μια αρχέγονη δύναμη την ωθεί να μην του το
αποκαλύψει, μιας και η φύση όρισε εκείνον κυνηγό κι εκείνη θήραμα. Όσο σθεναρότερα του
αντισταθεί στην πολιορκία, τόσες περισσότερες πιθανότητες έχει να την ποθήσει και να θελήσει μαζί
της να διαιωνίσει το είδος. Από κει έχει βγει και το κοινότυπο ρητό που πιπιλάνε τα πιτσιρίκια:
“Όταν μια γυναίκα σου λέει όχι, εννοεί ναι”. Υπάρχει όμως μια τρύπα στο όλο στόρι, που μόνο οι
μύστες κατέχουν και αναζητούν αδιαλείπτως. Όταν μια γυναίκα βρεθεί στον ίδιο χώρο με τον άνδρα
που είναι κρυφά ερωτευμένη, ασυναίσθητα το στέρνο της κορδώνεται ελαφρώς, με αποτέλεσμα οι
ρόγες της να ανορθώνονται μερικά χιλιοστά ή κι εκατοστά αναλόγως. Εξ ου και η εμπλοκή του
Σπύρου του αμπελουργού – και σκέψου λιγάκι, δεν του έδωσαν τυχαία το όνομα Σπύρος. Αυτό είναι
και το πλέον αψεγάδιαστο ορμέμφυτο σημάδι που οδηγεί στο ζητούμενο συμπέρασμα, χωρίς
στατιστικά ουδεμιά αποτυχία. Σταμάτα λοιπόν στο εξής να κοιτάς τις γυναίκες στα μάτια, λίγο
χαμηλότερα είναι η επιβεβαίωση που ζητάς. Τζο έφη κι ελάλησε». Το βλέμμα του είχε γίνει
σκοτεινό, καθώς διένυε ξεχασμένα εγκεφαλικά μονοπάτια και με μια απότομη κίνηση
σήκωσε τα μαλλιά που του είχαν σκεπάσει το πρόσωπο.
Ο Τζόνι έκανε μια τεράστια βουτιά στις εμπειρίες του, προκειμένου να τσεκάρει το
αξίωμα του φίλου του. Και πράγματι, έκπληκτος, θυμήθηκε αμυδρά κοπέλες καθισμένες
στο μπαρ να ανασηκώνουν αυτομάτως ελαφρά τον θώρακα μόλις τον αντίκριζαν να τις
πλησιάζει. Χαμογέλασε πλατιά με τη συναρπαστική αποκάλυψη και απέδωσε τα εύσημα
στον κολλητό του.
«Καταθέτω ταπεινά τα δεκάδες μπαρουτοκαπνισμένα παράσημά μου στα πόδια σου, σοφέ άρχοντα
της γυναικοσύνης. Είναι εξαίρετη τιμή να γνωρίζω έναν βετεράνο του πολέμου των δυο φύλων»,
βροντοφώναξε κι έκανε μια θεατρική υπόκλιση που μαγνήτισε τα απορημένα βλέμματα των
περαστικών οδηγών.
«Μη με βλέπεις τώρα που οι γυναίκες με αποφεύγουν σαν τον περονόσπορο, κατά βάθος διαθέτω
μυδραλιοβόλα αρχοντιά. Τη μαδημένη σοφή καράφλα μου τη φωνάζουν οι θηλυκές μύγες
“Πανσπερμία”! Κάτσε να αυτοφτυστώ να μη βασκαθώ!», μούγκρισε ο Τζο γεμάτος κέφι κι
έφτυσε στον κόρφο του.
139
Γιάννης Φαρσάρης

«Ξέρεις κι άλλα τέτοια κόλπα, μέγιστε Τζο; Δίδαξέ με, σε ικετεύω, εγώ ο ταπεινός ανόητος
ερασιτέχνης!», τον προέτρεψε έκθαμβος ο νεαρός.
«Η κούτρα μου είναι σαν το σεντούκι του κρυμμένου θησαυρού και πρέπει να προσπαθήσεις πολύ
για να το ξεκλειδώσεις. Άντε, επειδή σε συμπαθώ, θα σου αποκαλύψω άλλο ένα θηλυκό μυστικό,
αλλά θα είναι το τελευταίο για σήμερα!», συμβιβάστηκε, δήθεν ανόρεκτα, ο Τζο.
«Κάθε σου λέξη, ποτίζει με σοφία τη γλαδιόλα της ύπαρξής μου!», τον ανέβασε στα ουράνια ο
Τζόνι.
«Λοιπόν, βελζεβούλη, σκέψου καλά πριν απαντήσεις στην επόμενη κρίσιμη ερώτησή μου. Ποιος
είναι ο πιο σίγουρος τρόπος για να οδηγήσεις μια γυναίκα στο κρεβάτι κατά το πρώτο σας ρομαντικό
ραντεβού;», τον ρώτησε με σοβαρότητα, γελώντας κάτω απ’ τα μουστάκια του. Ο Τζόνι
πήρε επίσημο ύφος, άναψε τσιγάρο και χαμήλωσε το βλέμμα να σκεφτεί. «Μη φυσάς τον
καπνό απ’ τη μύτη, μοιάζεις με δράκο και θα σου φύγουν οι γοργόνες απ’ το καμάκι», τον
αποδοκίμασε ο Τζο, επιδιώκοντας ν’ αχρηστέψει τους συνειρμούς του. Ο νεαρός έκανε μια
γκριμάτσα αποδοκιμασίας και του γύρισε την πλάτη.
«Το χιούμορ!», αναφώνησε θριαμβευτικά λίγο μετά. «Το πηγαίο χιούμορ κι ο ευφυής
αυτοσαρκασμός είναι ο ασφαλέστερος δρόμος για να κατακτήσεις ολοκληρωτικά μια γυναίκα!»,
εξέθεσε με σιγουριά το κύημα της σκέψης του.
«Τρίχες μαύρες κατσαρές, κοσμούν αυγά μελάτα!», ήταν η αυτόματη αντίδραση του Τζο,
που κόντεψε να πέσει απ’ το καρότσι από τα γέλια. «Με κουράζει η αφέλειά σου, μικρό μου
αγράμματο σφηνοτουβλάκι. Χρειάζεσαι εντατικά ιδιαίτερα μαθήματα για να μπουσουλήσεις στα
πέταλα της καμέλιας», τον αποπήρε, γεννώντας την απορία στις αξύριστες παρειές του
νεαρού.
«Μα εγώ με το χιούμορ μου έχω επιβιώσει τόσα χρόνια στο κουρμπέτι της γυναικότητας»,
δικαιολογήθηκε εκείνος πικραμένος.
«Με κουράζεις, γέρο άνθρωπο και δεν είναι σωστό. Θα σου δώσω, για ακόμα μια φορά δωρεάν
τη μαγική συνταγή, αλλά μη με ρωτήσεις περισσότερα! Θα το πάρεις “χόουμ γουόρκ”, θα ξαπλώσεις
αναπαυτικά στη βεσπασιανή σου βελέντζα και θα το επεξεργαστείς μόνος σου. Σύμφωνοι;», τον
παζάριασε.
«Σύμφωνοι!», αναφώνησε ο Τζόνι γεμάτος περιέργεια.
«Λοιπόν, τα πράγματα είναι ανατριχιαστικά απλά. Στο πρώτο σας ραντεβού την οδηγείς σ’ ένα
εστιατόριο, φθηνό ή ακριβό δεν έχει σημασία. Εκεί, αφού την αφήσεις να επιλέξει πρώτη τι θα
δειπνήσει, παραγγέλνεις για σένα - χωρίς στόμφο και φιγούρα - το ακριβότερο φαγητό που διαθέτει ο
κατάλογος. Μόλις έρθουν τα πιάτα σας, δοκιμάζεις ένα μικρό κομματάκι απ’ το φαγητό σου, λες την
προμελετημένη ατάκα: “Μμμ, πεντανόστιμο, θέλεις να δοκιμάσεις;” και την ταΐζεις τρυφερά με το
πιρούνι σου. Έπειτα, αφήνεις το υπόλοιπο φαγητό ανέγγιχτο. Προσοχή όμως, ανέγγιχτο σου τονίζω,
δεν επιτρέπεται ούτε μια λιχούδικη πιρουνιά. Κατόπιν, καθ’ όλη τη διάρκεια της βραδιάς
προσηλώνεσαι ευλαβικά και αποκλειστικά στο βλέμμα της, αδιαφορώντας για το φαγητό σου, αλλά
και για οτιδήποτε άλλο συμβαίνει στο εστιατόριο. Φεύγοντας, πληρώνεις υποχρεωτικά τον
λογαριασμό και ...η Πόλις εάλω!», κατέληξε απρόσμενα την ιστορία ο Τζο μέσα σε πλήρη
ευθυμία.
«Και με αυτόν τον κουφό τρόπο θα την κατακτήσεις;», τραύλισε λουσμένος στην απορία ο
140
“JOHNNIE SOCIETY”

νεαρός.
«Μου υποσχέθηκες ότι δεν θα με ρωτήσεις περισσότερα. Δεν θα γίνω εγώ ο λεμονοστύφτης των
χαμένων σου ευκαιριών. Εφάρμοσε τη μέθοδο σε όσες γυναίκες τραβάει η όρεξή σου και θα δεις ότι
είναι αλάνθαστη. Τα θηλυκά θα σέρνονται καψουρεμένα στα πόδια σου. Έπειτα, επεξεργάσου τη για
καμιά τριανταριά χρόνια και ίσως στα προχωρημένα σου γεράματα καταλάβεις το ανεξήγητο της
εγγυημένης επιτυχίας της», του απάντησε σιβυλλικά, προσπαθώντας να στραγγίσει μερικές
ακόμα σταγόνες απ’ το φλασκί του.
Ο Τζόνι έμεινε να τον χαζεύει μαγεμένος, διαπιστώνοντας πως ο φαινομενικά γέρο -
παράλυτος έκρυβε μέσα του ανεξάντλητο θησαυρό. Μα συνάμα και μια ατελείωτη πικρία
που του ροκάνιζε τα σωθικά. Ήθελε κι εκείνος να του προσφέρει νότες ξενοιασιάς, να τον
ταξιδέψει σ’ έναν άλλο χαρούμενο κόσμο. Έστυψε το μυαλό του αναζητώντας κάτι που θα
τον κέντριζε.
«Κρατάνε τα χέρια σου για μια βόλτα, φίλε μου Τζο;», του πέταξε αυθόρμητα.
«Θα με πας σε καμιά ξαπλωτή παροχέα υπηρεσιών που δέχεται σακάτηδες;», του απάντησε
δήθεν εκστασιασμένος εκείνος ανοίγοντας τα μπράτσα.
«Υπάρχει κάπου κρυμμένος ένας πλανήτης που θα σ’ ενθουσιάσει. Ακολούθα με και θα δεις!»,
του έγνεψε επιτακτικά.
«Α, όλα κι όλα. Για να μ’ ενθουσιάσει εμένα στα γεράματα πλανήτης, πρέπει να έχει άπειρες
γυναίκες, πολλές μηχανές, ποτάμια αλκοόλ και ανθρώπους που δεν σιχαίνονται τους σακάτηδες!», τον
προειδοποίησε.
«Ακολούθα με και θα δεις!», επέμεινε ο Τζόνι και του έκλεισε πονηρά το μάτι. «Πώς δεν
το είχα σκεφτεί νωρίτερα;», μονολόγησε σιγανά και καβάλησε το μηχανάκι. Πήγαινε αργά
στους δρόμους, για να προλαβαίνει να τον ακολουθεί ο Τζο με το αναπηρικό καροτσάκι.
Όμως εκείνος ήταν γεμάτος ενέργεια και τραγουδούσε χαρούμενος, κατεβάζοντας που και
που καμιά γουλιά από το φλασκί του.
«Είναι μακριά ο πλανήτης σου, Τζόνι; Θα σου χρεώσω τη βενζίνη παλιόπαιδο! Μην κάνεις πως
δεν ακούς, για το μπέρμπον λέω, φυρομυαλισμένε!». Οι φωνές του ξεσήκωναν τον κόσμο από
περιέργεια και την ψυχή του Τζόνι από ευφορία. Φτάνοντας μπροστά στο σπίτι του
πάρκαρε και κατέβηκε να βοηθήσει τον Τζο με το καροτσάκι.
«Τι σπιταρόνα είναι αυτή, βρε ταρτούφο; Μήπως είσαι κρυφοκαπιτάλας με φιλοσακάτικα
αισθήματα; Πόσους κακομοίρηδες έκλεψες για να το χτίσεις;», τον ρώτησε ξινίζοντας τα μούτρα.
Το αλκοόλ έρεε άφθονο στις φλέβες του κι η γλώσσα του πήγαινε ροδάνι.
«Έπρεπε να το έβλεπες όταν το νοίκιασα, ένα ερείπιο ήταν. Ξέρεις πόσα μεροκάματα έφαγα να
το σουλουπώσω;», του αποκρίθηκε σχεδόν απολογητικά. Άνοιξε διάπλατα την πόρτα και τον
βοήθησε να μπει με το καροτσάκι στο εσωτερικό.
«Καλώς ήρθες στον πλανήτη μου, Τζο!», τον υποδέχτηκε ανοίγοντας διάπλατα τα χέρια.
«Πού είναι οι γυναίκες, βρε τηγανιτή ρουφιανόπιτα; Γέρο άνθρωπο πας να κοροϊδέψεις;», τον
αποπήρε εκείνος με μορφασμό ανυπομονησίας.
«Χαλάρωσε, άρχοντα της βιασύνης. Όλα θα γίνουν με τη σειρά τους». Τον σήκωσε με στοργή
απ’ το καροτσάκι και τον βοήθησε να καθίσει αναπαυτικά στην τεμπελοκαρέκλα. «Ας
αρχίσουμε με λίγο αλκοόλ, να μπούμε στο κλίμα», του είπε κατευθυνόμενος στην κουζίνα να
141
Γιάννης Φαρσάρης

φέρει το μπουκάλι και τον πάγο. Γέμισε δυο ποτήρια κι ο Τζο κατέβασε μια μεγάλη
γουλιά, ξαπλώνοντας στην πολυθρόνα γεμάτος ανακούφιση.
«Αργούμε όμως, Τζόνι μου, γυναίκες δεν βλέπω!», τον αποπήρε. Ο Τζόνι κατευθύνθηκε με
αργές κινήσεις προς τον υπολογιστή του να τον ανοίξει.
«Τι το ανοίγεις το κονσερβοκούτι; Ωμή σάρκα σου ζήτησα, όχι το μανιφέστο της αποβλάκωσης!».
Αγνόησε τη διασκεδαστική του γκρίνια και συνδέθηκε στο Δίκτυο. Άνοιξε αμέσως την πιο
διάσημη ροζ σελίδα της υφηλίου, περίμενε να φορτώσουν οι εικόνες και του την έδειξε
θριαμβευτικά.
«Τσόντα μ’ έφερες να δω, βρε σαρδανάπαλε χατζατζάρη; Τσοντοπεριοδικά αγοράζω με τρία
ευρώ από κάθε περίπτερο!», φώναξε ο Τζο και τον μούντζωσε θεατρικά.
«Έχουμε και βίντεο όμως για κάθε γούστο», του πρότεινε ο νεαρός, σαν άπειρος πωλητής,
ανοίγοντας την πλούσια συλλογή οργασμών.
«Με έξι ευρώ αγοράζω περιοδικό με ταινία, βρε αχαΐρευτε! Έλα παππού να σου δείξω τ’
αμπελοχώραφά σου», κούνησε το κεφάλι περιπαικτικά και ξεροκατάπιε απογοητευμένος.
«Πάμε να δούμε μοτοσικλέτες τότε, αφού δεν θες γυναίκες», αντέτεινε εκείνος με σβησμένη
φωνή, ενώ έψαχνε για φωτογραφίες στη μηχανή αναζήτησης. Ο Τζο κόμπιασε, μέχρι να
φορτώσουν οι σελίδες.
«Τι να μου πουν εμένα όλοι αυτοί οι σύγχρονοι χλεχλέδες; Εγώ ήμουν πραγματικός ιππότης που
θυσίασα τη ζωή μου για την ιδέα. Αυτοί που μου δείχνεις είναι στελεχάκια σε πολυεθνικές που τα
κονόμησαν στη μπουγάδα του Χρηματιστηρίου και μαζί με το κάμπριο αγόρασαν και μια τσόπερ για
να κάνουν φιγούρα στις γκόμενες!», βροντοφώναξε κι έφτυσε αηδιασμένος στο πάτωμα.
Τα επιχειρήματά του ήταν καταιγιστικά και το άγχος του νεαρού φούντωνε
περισσότερο με κάθε αποτυχημένη προσπάθεια να τον συναρπάσει. Ό,τι εκείνος θεωρούσε
μαγευτικό στον παγκόσμιο ιστό, ο φίλος του το έβγαζε άχρηστο με αφοπλιστική απλότητα.
Ξεροκατάπιε για ακόμα μια φορά, σπάζοντας το κεφάλι του να βρει κάτι άλλο.
«Πάμε τότε μια βόλτα στα υπόγεια κανάλια επικοινωνίας». Η χροιά της φωνής του έδωσε
μυστήριο τόνο στην ατμόσφαιρα, γεγονός που αποτυπώθηκε στην έκφραση του Τζο.
Μπήκε μέσα στο μεγαλύτερο ελληνικό chat room με το ψευδώνυμο “Joe” και χάζεψε τα
ονόματα των επισκεπτών του δωματίου.
“Kalispera, me lene Joe! Exeis diathesi gia koybentoyla? :-)”, πληκτρολόγησε προς τον
χρήστη με το πιο μυστήριο όνομα, εικάζοντας πως πρόκειται για γυναίκα.
“Kalispera Joe, eimai to Mayro Triantafyllo”, ήρθε άμεσα η γραπτή απάντηση.
«Έλα, φίλε μου Τζο, πλησίασε στον υπολογιστή, το “Μαύρο Τριαντάφυλλο” έχει διάθεση να
μοιραστεί τις σκέψεις του μαζί σου!», τον προέτρεψε θριαμβευτικά. Ο Τζο τον κοίταξε
διερευνητικά, γύρισε προς την οθόνη διστακτικά κι έμεινε σκεφτικός.
«Έχω ορκιστεί να μην κάτσω ποτέ μπροστά σε τηλεόραση. Δεν θα τους αφήσω εγώ να μου
δηλητηριάσουν το εγκεφαλικό μου σύστημα!», ακούστηκε η φωνή του σκληρή.
«Ποια τηλεόραση και ποιο εγκεφαλικό σύστημα, ρε Τζο; Μια κοπέλα μόνη είναι που ψάχνει
συντροφιά στο Internet!», απόρησε έκπληκτος ο Τζόνι.
«Αλλού αυτά, Τζόνι, άμα πάρεις εφημερίδα, οι μικρές αγγελίες είναι γεμάτες από κοπέλες μόνες
που δήθεν ψάχνουν να σε συναντήσουν. Αυτά τα κόλπα τα ξέρω καλά, δεν θα με τουμπάρεις εμένα!»,
142
“JOHNNIE SOCIETY”

επέμεινε κουνώντας πέρα - δώθε το χέρι του.
Ο Τζόνι έσκυψε αποθαρρυμένος το κεφάλι, καθώς είχε μπροστά του έναν αμετανόητο
αρνητή των νέων μέσων. «Δεν έχει κι άδικο βέβαια», συλλογίστηκε. Στην εποχή που όλα
πουλιούνται κι αγοράζονται, του ήταν δύσκολο να εξηγήσει πως η φιλοσοφία λειτουργίας
του Διαδικτύου ήταν τελείως διαφορετική.
«Κούλαρε, φίλε μου Τζο, δεν μιλάμε για τηλεόραση εδώ, μιλάμε για Internet!». Πίστευε πολύ
στο Δίκτυο ο Τζόνι, ήταν άλλωστε το μοναδικό μέσο που κράτησε από την προηγούμενή
του ζωή.
«Τα ίδια απόβλητα είναι όλα, Τζόνι! Καλύτερα να είμαι έξω στους δρόμους και να χαζεύω τ’
αστέρια, παρά να κάθομαι μπροστά στα μηχανήματα διάβρωσης της σκέψης», απάντησε
πεισμωμένος.
«Μα δεν καταλαβαίνεις τι πασχίζω να σου εξηγήσω; Άλλο πράγμα το διαδραστικό Internet κι
άλλο η τηλεόραση!», αντέδρασε τσιτωμένος εκείνος.
«Κοίτα να δεις, Τζόνι, ο Θεός μ’ έκανε όμορφο, δεν μπορούσε να με κάνει κι έξυπνο!»,
αυτοσαρκάστηκε για να τον πικάρει.
«Το Internet, φίλε μου, είναι το πιο ελεύθερο μέσο που ανακάλυψε ποτέ η ανθρωπότητα! Δεν
υπακούει σε κανόνες και ντιρεκτίβες, είναι αμφίδρομο και η καρδιά του είναι τα εκατομμύρια των
ανθρώπων που το τροφοδοτούν καθημερινά με νέες πληροφορίες και δεδομένα. Η κοπέλα που σου
προτείνω να μιλήσεις είναι Ελληνίδα, κρύβεται σε κάποιο σπίτι εδώ τριγύρω κι επέλεξε ν’ ανοίξει την
ψυχή της σε κάποιον, αντί να καθίσει μπροστά στην τηλεόραση!». Είχε ανάψει ολόκληρος από
πείσμα και έξαψη.
Οι λέξεις ακούστηκαν παράξενες στ’ αυτιά του Τζο. Τον άγγιζαν βαθιά, αλλά του ήταν
αδύνατο ν’ αλλάξει σ’ ελάχιστα λεπτά τη χρόνια άποψή του. Ο Τζόνι έκρινε πως έπρεπε να
περάσει στην πράξη για να του αποδείξει τα λεγόμενά του. Προσηλώθηκε αμίλητος στον
υπολογιστή κι άρχισε να πληκτρολογεί.
“Sygxwrese me gia tin kathysterisi, Mayro Triantafyllo, xtypise to tilefwno! :-(“.
“Den peirazei Joe, symbainoyn ayta :-)”
“Pws kai tetoia wra sto Internet?”
“Na mwre, sxolasa prin ligo apo tin doyleia kai mpika na pw mia kalispera sta paidia toy room”.
“Mpaineis kairo sto chat?”
“Perysi moy edeikse ta kolpa mia fili moy kai apo tote den exw ksekollisei! Esy? ”.
“Egw mpainw arketa xronia, logw doyleias. Giati den exeis ksekollisei? ”.
“Einai ekpliktiko na gnwrizeis gnisioys anthrwpoys! Dystyxws, einai dyskolo pia na gnwriseis
kosmo eksw stin koinwnia, oloi se koitane san kseroloykoymo. An den exeis analogies montelas, den
soy dinoyn simasia. Mono edw mporw na syzitisw oysiastika me kapoion. Exw kanei poly kala
filarakia kai moirazomaste ta basana mas... :-) ”.
“Ki egw to latreyw to Internet! To blepw san ena ypogeio kanali pigaias epikoinwnias twn
anthrwpwn :-) ”.
“Ksereis kati? Eisai enas apo toys elaxistoys agnwstoys sto chat poy den me exeis rwtisei akoma to
ypsos moy, ta kila moy, to xrwma twn matiwn moy kai alles saxlamares! Einai xazo na rwtas
kapoion poy den mporeis na deis gia to paroysiastiko toy kai na ton prokaleis na soy pei psemmata. To
Internet einai gia na milas kai OXI GIA NA VLEPEIS!!! 8-) An thes na xazepseis, pigaine se
143
Γιάννης Φαρσάρης

kapoia cafeteria, des eksonyxistika tis gkomenes, traba se aytin poy soy aresei kai mila tis!!! ”.
Ο Τζο παρακολουθούσε αμήχανα τη γραπτή συνομιλία. Ασυναίσθητα είχε πλησιάσει
στην οθόνη και διάβαζε με περιέργεια. Ο Τζόνι τον κοίταξε και χαμογέλασε κρυφά.
«Τι έχεις να πεις τώρα φίλε μου; Αυτή η γκόμενα που πιάσαμε στο άσχετο κουβεντούλα είναι
ψεύτικη ή έχει σκοπό να με κοροϊδέψει; Μόνη είναι κι αυτή η καημένη, σαν εμάς και ψάχνει
συντροφιά». Ήταν η σειρά του Τζο αυτή τη φορά να ξεροκαταπιεί. Ρούφηξε μια γουλιά
ουίσκι κι άναψε τσιγάρο.
«Δηλαδή μπαίνεις στα καλά καθούμενα μέσα εκεί στο κουτί και πιάνεις κουβέντα με αγνώστους
που δεν μπορούν να σε δουν; Μήπως υπάρχει καμιά κρυφή κάμερα και μας παρακολουθούν;»,
ρώτησε καχύποπτα.
«Ναι, σιγά μη βγει το χέρι του Μεγάλου Αδερφού απ’ την οθόνη να σου ρίξει σφαλιάρα! Είπαμε,
είναι υπόγεια κανάλια ελεύθερης επικοινωνίας», τον αποπήρε γελώντας ο νεαρός.
«Καλά όλ’ αυτά ρε Τζόνι, δεν λέω, αλλά αυτό το μαραφέτι είναι κομματάκι δύσκολο να μάθει
κάποιος να το χρησιμοποιεί». Η φωνή του είχε μαλακώσει αισθητά και το ενδιαφέρον του
ανέβαινε.
«Δεν είναι δύσκολο, φίλε μου Τζο! Απλά γράφεις τα γράμματα και πατάς το πλήκτρο “Enter”.
Μη βλέπεις εμένα που γράφω σαν πυροβόλο με κλειστά μάτια, έχω φάει τα νιάτα μου πάνω στους
υπολογιστές. Έλα, δοκίμασε!», τον προέτρεψε πειστικά.
Ο Τζο ανακάθισε στην πολυθρόνα του με τη διστακτικότητα μικρού παιδιού που του
χαρίζουν καινούριο παιχνίδι. Άρχισε να πατάει αδέξια τα πλήκτρα.
“posno eton ise”, ήταν η πρώτη πρόταση που κατάφερε να γράψει με δυσκολία,
μπερδεύοντας τους χαρακτήρες, καθώς δεν έβρισκε τα πλήκτρα.
«Πάτα αυτό το κουμπί τώρα!», τον προέτρεψε ενθαρρυντικά ο Τζόνι δείχνοντάς του το
σωστό πλήκτρο.
“Eikosi tria, esy? :-)”, έγραψε η άγνωστη πιτσιρίκα.
“ikosiokto”, πληκτρολόγησε ο Τζο μειδιώντας κάτω απ’ τα μουστάκια του.
«Βρε παλιοψεύταρε, πες στην κοπέλα πως είσαι μουρλόγερος!», τον καυτηρίασε αμέσως ο
Τζόνι, χαρούμενος όμως που είχε μπει αμέσως στο κόλπο ο φίλος του.
«Ναι, σιγά να μην της πω πως είμαι και σακάτης. Θα το φλομώσω στο ψέμα το κοριτσάκι, τώρα
που δεν με βλέπει!», βροντοφώναξε παθιασμένα. Μια ειλικρινής αφέλεια σκέπαζε τις λέξεις
του. Είχε ήδη στρογγυλοκαθίσει μπροστά στην οθόνη και δινόταν με πάθος στην
αναζήτηση των χαρακτήρων στο πληκτρολόγιο.
«Πω-πω! Πέρασε η ώρα και πρέπει να φύγω αμέσως για δουλειά! Άραξε εσύ εδώ και τα λέμε
σε μερικές ώρες», κραύγασε αγχωμένος ο νεαρός. Ο Τζο ούτε που του έδωσε σημασία. Είχε
κολλήσει το πρόσωπό του στην οθόνη και ρουφούσε τις λέξεις που του απηύθυνε η νεαρή
συνομιλήτρια.
«Στο καλό να πας, μπουρμπαδάκο, χαιρετισμούς στη μουχρίτσα! Φέρε μόνο πιο κοντά το
μπουκάλι και τα τσιγάρα μου, θα το γλεντήσω απόψε!», φώναξε χωρίς να γυρίσει το κεφάλι κι ο
νεαρός ενθουσιάστηκε με την απρόσμενη προσήλωσή του.
«Πες μου κάτι πριν φύγεις, ρε τζαναμπέτη! Αν με παρατήσει το πιτσιρίκι, πώς θα βρω άλλο να
πιάσω κουβέντα;», συνέχισε ο Τζο γεμάτος αγωνία. Γελώντας πλατιά ο Τζόνι, προχώρησε σ’
144
“JOHNNIE SOCIETY”

ένα μονόλεπτο ταχύρρυθμο σεμινάριο. Ο μεσήλικας πήρε χαρτί και στυλό και ζωγράφισε
πρόχειρα τα κουμπιά που έπρεπε να πατήσει με το ποντίκι και τις λειτουργίες που
εκτελούσε το καθένα. Όσο ντυνόταν ο Τζόνι, εκείνος επανέλαβε άλλη μια φορά
χαμηλόφωνα τις οδηγίες, να τις εμπεδώσει.
«Και μια τελευταία ερώτηση πριν φύγεις! Πώς λέγεται αυτός που μιλάει στο Internet; Υπάρχει
κάποιο ειδικό όνομα;», τον ρώτησε ξανά προσηλωμένος.
«Αυτός που περιπλανάται στον Παγκόσμιο Ιστό ονομάζεται “surfer” και η υπηρεσία που
χρησιμοποιείς τώρα ονομάζεται “chat”. Δεν ξέρω να υπάρχει κάποιος ειδικός όρος για τους
συνομιλητές», αποκρίθηκε σκεπτικός.
«Ωραία λοιπόν, είμαι ο γέρο - Τζο ο “τσαταλάς”!», κραύγασε με περισσό ενθουσιασμό και
ύψωσε ψηλά τη σφιγμένη του γροθιά.
«Καλό βράδυ, φίλε μου “τσαταλά” και πρόσεχε μη σε αποπλανήσει, γέρο άνθρωπο, κανένα
κοριτσάκι», τον σάρκασε ο νεαρός.
«Ν’ αργήσεις όσο περισσότερο μπορείς, ντελιβερόψαρο και κράτα καμιά πίτσα με γεύση
σοκολάτας το βράδυ όταν γυρίσεις, αλλιώς θα σε φάω ζωντανό απ’ την πείνα! Σε φιλώ
πλαγιομετωπικώς», γουργούρισε ευτυχισμένος εκείνος.
Ο Τζόνι του έριξε μια τελευταία ματιά γεμάτη συμπάθεια. Είχε καταφέρει να τον
εισάγει στον κόσμο του Δικτύου κι ήταν χαρούμενος γι’ αυτό. Ο Τζο τον καληνύχτισε
σχηματίζοντας το σήμα της νίκης με τα δάχτυλά του, χωρίς ούτε αυτή τη φορά να τον
κοιτάξει. Κλείνοντας την πόρτα πίσω του, σήκωσε ψηλά τη γροθιά του στον αέρα
πανηγυρίζοντας.
«Ο πόλεμος κερδίζεται με πολλές μικρές νικηφόρες μάχες. Απόψε σε νικήσαμε, μισητή μου
κυρία. Ώρα καλή στην πρύμνη σου», μονολόγησε κι έκλεισε το μάτι στη Μοναξιά που έπαιρνε
κατσουφιασμένη τον δρόμο της φυγής.
Οι ώρες της δουλειάς ήταν η καθημερινή χρυσή του ευκαιρία για νοητή επανάληψη των
σκηνών της ημέρας και ταξινόμηση των σκέψεων. Το ξαφνικό συναπάντημα με τη μορφή
της Ιωάννας ήταν μια γερή βουτιά στο παρελθόν, προκαλώντας τη διατάραξη των
ισορροπιών που με κόπο είχε χτίσει στη νέα του ζωή. Τα κλάσματα δευτερολέπτου που
βρέθηκε σε απόσταση αναπνοής από Εκείνη συνειδητοποίησε πως μερικά πράγματα
παρέμεναν αναλλοίωτα, ανεξάρτητα από τις περιρρέουσες μεταβαλλόμενες συνθήκες. Ήταν
ο σπόρος στην καρδιά του, όπως τον είχε παρομοιάσει η Γιοβάννα. Ίσως υποσυνείδητα να
ήθελε να είχαν συναντηθεί τα βλέμματά τους. Αν Εκείνη έβλεπε τη φλόγα των ματιών του,
θα καταλάβαινε σίγουρα πως δεν την ξέχασε. Τον έκαιγε η περιέργεια να διερευνήσει την
ύπαρξη της φλόγας και στη δική της ματιά. Εάν τον αναγνώριζε φυσικά μετά από τόσο
καιρό σε τέτοια χάλια, με τα απεριποίητα μακριά μαλλιά και τα μούσια.
Θυμήθηκε αυτόματα τη μορφή του νεαρού που ήταν μαζί της στο σπίτι. Ήταν
όμορφος, γυμνασμένος, περιποιημένος. Η εμφάνιση έπαιζε προφανώς καθοριστικό ρόλο
στις επιλογές της, κρίνοντας από τον Τζέρι τον φίλο της στο Λονδίνο, από τον ίδιο, αλλά κι
από τον ημίγυμνο νεαρό. Εκείνος όμως είχε ξεφύγει πια από την ελαφρότητα της
συσκευασίας και αναζητούσε την ουσία κάτω από το πετσί των ανθρώπων, εκεί που
κρύβεται η ψυχή. Ήταν χαρούμενος που την αντάμωσε, τον βοήθησε να επιβεβαιώσει πως
145
Γιάννης Φαρσάρης

την αγαπούσε κι ίσως μια μέρα τη συναντούσε ξανά υπό άλλες συνθήκες. Έως τότε θα ήταν
αναγκασμένος να ζει ως καταραμένος ζηλωτής του ανεκπλήρωτου.
Η συνάντηση μαζί της ανέσυρε σκόρπιες πλακωμένες εικόνες από το παλιό του σπίτι,
την αγαπημένη Εταιρεία του, τους ανθρώπους της καθημερινότητάς του. Είχαν σκεπαστεί
όλα στη λήθη, αλλά δεν είχαν ακόμα θαφτεί στην άβυσσο. Ταγμένος στην ανακάλυψη της
προσωπικής του Αλήθειας, αποφάσισε να θέσει τον εαυτό του σε μια δοκιμασία. Θα
επισκεπτόταν τα παλιά του λημέρια, τους χώρους που φιλοξενούσαν έως πρότινος τα όνειρά
του. Ανέμενε καρτερικά να τελειώσει η βάρδια του και μόλις πέρασαν τα μεσάνυχτα, δεν το
σκέφτηκε στιγμή. Πήρε τους δρόμους με κατεύθυνση τα Βόρεια Προάστια και άρχισε
υπομονετικά το μεγάλο ταξίδι της επιστροφής.
Το νυχτερινό κρύο ήταν τσουχτερό κι η καρδιά του βροντούσε ακανόνιστα, καθώς
αναγνώριζε παραστάσεις που είχε ν’ αντικρίσει μήνες, προσεγγίζοντας την παλιά του
γειτονιά. Ο χρόνος σταμάτησε να κυλά, όταν πάρκαρε το μηχανάκι του έξω απ’ το παλιό
του σπίτι. Ύψωσε το βλέμμα ψηλά στο αγαπημένο του ρετιρέ κι είδε την ψυχή του να
βουρκώνει, προσπαθώντας να σκοτώσει τις μνήμες που τον μάτωναν. Αχνό φως φαινόταν
από τις γρίλιες της μπαλκονόπορτας, πράγμα που σήμαινε πως ο επόμενος ενοικιαστής
ξεκούραζε την ύπαρξή του από την εξαντλητική μέρα. Ήταν βέβαιος πως επρόκειτο για
νεαρό στέλεχος μεγάλης εταιρείας. Το σπίτι ήταν αρκετά μοντέρνο για να μένει κάποιος
μεγαλύτερος, αρκετά μικρό για να φιλοξενεί πάνω από ένα άτομο και αρκετά ακριβό για να
το αντέχει κάποιος χαμηλόμισθος. Του γεννήθηκε η λαχτάρα να χτυπήσει την πόρτα και
να χαϊδέψει με τα μάτια τα δωμάτια που στέγασαν τα ομορφότερά του βιώματα. Θα τον
έπνιγε ο πόνος όμως, αμέσως μόλις θ’ αντίκριζε ένα ξένο σπίτι με άλλη διακόσμηση και
άλλον αέρα.
Έβαλε μπρος το μηχανάκι του με πλώρη προς την παλιά του Εταιρεία, αφού ήθελε η
γεύση του παρελθόντος να είναι πλήρης. Το φωτεινό αγαπημένο του λογότυπο έλαμπε
τεράστιο από μακριά. Πάρκαρε σε απόσταση το μηχανάκι και κατέβηκε μόλις είδε το
επιβλητικό γυάλινο μέγαρο να προβάλει με την ιερότητα ενός ναού. Όταν εργαζόταν εκεί,
η πίστη του για την Εταιρεία ήταν ακλόνητη. Κι αν μπροστά στη θέα του σπιτιού του
δάκρυσε συγκινημένος, μπροστά στο ογκώδες κτίριο της Εταιρείας του τα μάτια του
πλημμύρισαν ολοκληρωτικά.
«Πέρασα τα καλύτερα χρόνια της ζωής μου εδώ μέσα», μονολόγησε συννεφιασμένος. Η θέα
της αστραφτερής ταμπέλας συμπύκνωνε στην αυστηρότητά της όλα του τα περασμένα
όνειρα και τα ιδανικά. Σε μερικά γραφεία τα φώτα ήταν ακόμα αναμμένα, γεγονός που
σήμαινε πως μερικοί άνθρωποι, παρότι μεσάνυχτα, αγωνιούσαν και πάλευαν για τους
σκοπούς και το όραμα της Εταιρείας. Ή θυσιάζονταν αγόγγυστα, σαν σκλάβοι, στον βωμό
του κέρδους, αναλόγως με την οπτική που το έβλεπε κανείς. Τον ταλάνισε το δίλημμα αν
προτιμούσε τη ζωή που έκανε τώρα ή τη δημιουργικότητα και τα όνειρα της προηγούμενής
του ζωής. Τα εγκεφαλικά του κύτταρα χτύπησαν κόκκινο και τα μηλίγγια του πόνεσαν από
τις ωδίνες του πνευματικού τοκετού. Σκάναρε αυτόματα τα “best of” της κάθε εποχής και
άφησε να βγει ανεπηρέαστη η ετυμηγορία. Ένα ρίγος τον τύλιξε σαν σάβανο κι ένα φαρδύ
χαμόγελο τού φώτισε την όψη.
146
“JOHNNIE SOCIETY”

«Τραβάτε κουπί, σκλάβοι, στη γαλέρα του “deadline”. Την ελευθερία μου δεν την ανταλλάσσω με
τίποτα!», φώναξε θριαμβευτικά κι έκανε μια άσεμνη χειρονομία προς τη γιγάντια φωτεινή
ταμπέλα. Μια παγωμένη αέρινη γλώσσα τού έγλειψε το πρόσωπο. Η καραμέλα της
επιτυχίας που πιπιλούσε τόσα χρόνια είχε λιώσει άδοξα. Μάρσαρε το μηχανάκι και πήρε
αργά τον δρόμο της δύσης, τον δρόμο της προσωπικής του λύτρωσης. Ο γέρο - τσαταλάς
Τζο θα τον περίμενε κι ήταν περίεργος ν’ ακούσει τις εντυπώσεις του από το πρώτο του
ταξίδι στον κυβερνοχώρο. Και πάνω στη φούρια του απ’ την περιπλάνηση στον χωροχρόνο
είχε ξεχάσει να πάρει την πίτσα που του είχε παραγγείλει. Σταμάτησε σε μια καντίνα να
προμηθευτεί λουκάνικα κι άφησε το μηχανάκι να τον οδηγήσει στα νέα μονοπάτια. Αν και
έφερε τον εαυτό του αντιμέτωπο με οδυνηρές παραστάσεις, δεν ένιωσε καμιά νοσταλγία.
Είχε αποδεδειγμένα γυρίσει σελίδα και παρότι απεχθανόταν τις κηδείες, είχε μόλις θάψει
οριστικά και αμετάκλητα το παρελθόν με μια σεμνή μοναχική τελετή. Το μόνο του
παράπονο ήταν οι γνώσεις που είχε αποκτήσει όλ’ αυτά τα χρόνια των σπουδών και της
δουλειάς που, δυστυχώς, δεν μπορούσε πια να χρησιμοποιήσει.
«Τίποτα δεν πάει χαμένο!», σιγοτραγούδησε τον στίχο που του ήρθε στο μυαλό κι άρχισε
να σφυρίζει ανέμελα. Πλησιάζοντας στη νέα του γειτονιά, τα σπίτια τού φάνηκαν πιο
άσχημα, αλλά περισσότερο αληθινά, χτισμένα με μόχθο και ιδρώτα για να στεγάσουν
όνειρα κι όχι ματαιοδοξίες. Το χαμηλωμένο φως που αχνόφεγγε από το παράθυρο του
σπιτιού του μαρτυρούσε πως ο Τζο βρισκόταν ακόμα στο εσωτερικό του. Ξεκλείδωσε την
πόρτα με την ελπίδα πως τα λουκάνικα δεν θα είχαν κρυώσει. Η γνώριμη κραυγή τον
υποδέχτηκε.
«Θέλω αντικλείδι από το σπίτι σου, να έρχομαι τις ώρες που δουλεύεις να τσατάρω!», του
ζήτησε με θέρμη. Αντικρίζοντας την εκφραστική φάτσα του γέρο - Τζο, θυμήθηκε πως είχε
καιρό να δει τόσο χαρούμενο άνθρωπο.
«Σόρυ που άργησα, φίλε, αλλά έπεσε πολλή δουλειά στην πιτσαρία. Σου έφερα λουκάνικα να
φας», του έτεινε τη σακούλα ο Τζόνι απολογητικά.
«Αν περίμενα από σένα, βρε μουντρούχο, να με ταΐσεις, θα με είχαν φάει τα σκουλήκια τώρα και
ώρες. Παρήγγειλα ήδη, σκέφτηκα μάλιστα να τηλεφωνήσω στην πιτσαρία σου να σου κάνω πλάκα,
αλλά δεν είχα τον αριθμό. Δεν με χαλάει όμως να ξαναφάω!», φώναξε και όρμησε με τα μούτρα
στη σακούλα.
«Πώς πήγαν οι βραδινές περιπλανήσεις στο Internet;», τον ρώτησε με αγωνία.
«Τι να σου λέω τώρα, από τότε που έφυγες δεν σήκωσα κεφάλι! Έφτασα να μιλάω και με οχτώ
γυναίκες ταυτόχρονα! Έχανα βέβαια που και που τα κουμπιά, αλλά κουτσά - στραβά έβγαλα άκρη.
Ήθελα νά ’ξερα, βρε καϊμακλή, όλον αυτόν τον καιρό που γνωριζόμαστε γιατί δεν μ’ έφερες σπίτι
σου να μου δείξεις τα μαγικά της τεχνολογίας;». Η λαχτάρα του να περιγράψει την πρωτόγνωρη
εμπειρία τον έκανε να ψευδίζει μπουκωμένος. Συνέχισε να μονολογεί ακατάληπτα για τις
δικτυακές κουβέντες που είχε ανταλλάξει με τις κοπέλες. Έδειχνε εντελώς αλλιώτικος.
Μόλις καταβρόχθισε τα λουκάνικα, μεταφέρθηκε έρποντας στον καναπέ και άναψε
τσιγάρο. Το βλέμμα του, αν και κουρασμένο, έλαμπε. Φύσηξε ψηλά τον καπνό και
συνέχισε συνεπαρμένος.
«Να σου εξομολογηθώ κάτι, Τζόνι μου; Σήμερα για πρώτη φορά μετά το ατύχημά μου ένιωσα
147
Γιάννης Φαρσάρης

άνθρωπος κι όχι σκουπίδι. Εσύ με γνώρισες παραιτημένο απ’ τη ζωή, όμως πριν γλείψω πάτο, είχα
κάνει ατελείωτες απόπειρες ν’ ανοίξω την καρδιά μου στις γυναίκες. Όλες, μα όλες, μηδεμιάς
εξαιρουμένης, με αντιμετώπισαν με απέχθεια. Κόλλαγαν στο γεγονός πως είμαι σακάτης, καμιά τους
δεν κοίταξε πίσω απ’ την εικόνα να δει τι κρύβω. Οι ευαισθησίες μου είναι απείρως περισσότερες από
των υπολοίπων ανδρών, ακριβώς γιατί έχω πληγωθεί. Απόψε όμως με αντιμετώπισαν όλες σαν
κανονικό άνθρωπο, γιατί δεν μπορούσαν να με δουν. Μου άνοιξαν τα σώψυχά τους και ανταλλάξαμε
τους πόνους που μας τυραννούν. Τώρα νιώθω όσο ανάλαφρος ένιωθα πάνω στη μηχανή μου, όταν
διέσχιζα τις ατελείωτες κοιλάδες της Νεβάδα. Απόψε έγινα ξανά ο αυθεντικός Τζο ο Πειρατής και
καμιά δεν γέλασε με τα χάλια μου». Εκστόμισε τις τελευταίες λέξεις κλαίγοντας από συγκίνηση
κι ο Τζόνι αισθάνθηκε την ψυχή του να ανθίζει, ποτισμένη από τα δάκρυα του καλύτερού
του φίλου.
«Η αλήθεια κρύβεται ακόμα και μέσα στα άψυχα μηχανήματα, καλέ μου Τζο, αρκεί να ξέρεις τον
τρόπο να την αποκαλύψεις». Ξάπλωσε δίπλα του στον καναπέ και τον αγκάλιασε αδελφικά. Ο
Τζο συνέχισε συγκινημένος.
«Εκείνο το βράδυ που ήρθες στο υπόγειο, μου υποσχέθηκες πως θα με βοηθήσεις να βρω τη
δύναμη να παλέψω. Γέλασα τότε πικρά, πιστεύοντας πως έχω τελειώσει για πάντα, απόψε όμως μου
απέδειξες δυο πράγματα. Πως είσαι καρδιακός μου φίλος και πως υπάρχει μέλλον και για μένα και
θα με βοηθήσεις να το ανακαλύψω». Το κλάμα του έβγαινε γοερό, όμως δεν ήταν κλάμα
πόνου. Έβγαζε όλη τη μαυρίλα της μοναξιάς, καθώς βαφτιζόταν στο νέο κόσμο της
ψηφιακής εποχής.
«Αύριο κιόλας θα σου βγάλω αντικλείδι, να έρχεσαι όποτε θέλεις εδώ· το σπίτι μου θα είναι στο
εξής και δικό σου», του προανήγγειλε στοργικά και του χάιδεψε τα μαλλιά. «Δεν ξέρεις πόσο
χαρούμενος είμαι που ξανάγινες επιτέλους ο Τζο ο Πειρατής». Ένα λυτρωτικό γέλιο τους
συνεπήρε και τους δυο για ώρα.
Ο ύπνος βρήκε τον Τζο ξαπλωμένο να περιγράφει εκστατικά τις συζητήσεις του με τα
ψηφιακά κορίτσια. Η επόμενη ανατολή τον συνάντησε να κοιμάται γαλήνιος στον καναπέ μ’
ένα χαμόγελο ζωγραφισμένο κάτω απ’ το μουστάκι του. Τα όνειρά του ήταν επιτέλους,
μετά από χρόνια, φωτεινά. Ο Τζόνι δεν θέλησε να του στερήσει τη χαρά ξυπνώντας τον.
Ήταν κι εκείνος ευτυχισμένος, έχοντας περάσει απ’ τη σκέψη στη δράση κι έπρεπε να
συνεχίσει να υπηρετεί το αίσθημα του καθήκοντος που φύτρωνε μέσα του.
Έψαξε, χωρίς να κάνει θόρυβο, στο κομοδίνο του και ξετρύπωσε το κομπόδεμα με τα
χρήματα που του είχαν απομείνει από την πώληση των άχρηστων αντικειμένων της
προηγούμενής του ζωής. Μετρώντας τα διαπίστωσε πως είχε σπαταλήσει περίπου τα μισά
κυρίως για την επισκευή του σπιτιού, αλλά και για το πρώτο διάστημα που δεν εργαζόταν
στην πιτσαρία. Φόρεσε το αγαπημένο του ξεβαμμένο τζιν, ένα μαύρο μπλουζάκι με
τυπωμένη τη φράση “Search Freedom” κι ένα πέτσινο μπουφάν. Το μπλουζάκι εξέφραζε
πλήρως την πνοή ελευθερίας που φούσκωνε στα σωθικά του. Θυμήθηκε την όμορφη
κατάκτηση της μιας βραδιάς, ονόματι Ελευθερία, που του είχε αφήσει το μπλουζάκι ως
συμβολικό δώρο το πρωί που έφυγε απ’ το σπίτι του. Έχωσε το ματσάκι με τα ευρώ στην
κωλότσεπη και βγήκε στους δρόμους με το μηχανάκι. Ποτέ δεν έδινε αξία στα χρήματα,
πόσο μάλλον στην τωρινή ζωή του που δεν τα είχε ανάγκη, θα ευχόταν πάντως να ήταν
148
“JOHNNIE SOCIETY”

πολύ περισσότερα.
Κατευθύνθηκε προς το σπίτι του μικρού Γιαννάκη να υλοποιήσει την απόφαση που είχε
πάρει την προηγούμενη μέρα. Του άνοιξε την πόρτα η χαροκαμένη μητέρα του. Το
πρόσωπό της ήταν χλωμό, σε απόλυτη σύμπνοια με τα μαύρα ρούχα της και τα μάτια της
είχαν στεφανωθεί από δυο τεράστιους κύκλους. Η ατμόσφαιρα του σπιτιού μύριζε θάνατο.
Το απλανές χαμένο βλέμμα της άργησε να τον αναγνωρίσει. Τον κάλεσε μέσα με πνιγμένη
φωνή και του εξήγησε πως είχε στείλει τον Γιαννάκη στο σχολείο, για να ξεφύγει λιγάκι από
το πνιγηρό περιβάλλον του σπιτιού. Ο Τζόνι της χάιδεψε θερμά τον ώμο και αρνήθηκε την
πρόταση επικαλούμενος υποχρεώσεις. Κατόπιν της έκρυψε αποφασιστικά στην παλάμη το
ματσάκι με τα χαρτονομίσματα, γνωρίζοντας από πριν τη σθεναρή της αντίδραση.
«Για τις πρώτες δύσκολες ώρες», της ψιθύρισε με στοργή κι έσφιξε με τα δυο του χέρια τη
χούφτα της. Εκείνη αρνήθηκε πεισματικά υπακούοντας στην αξιοπρέπειά της, όμως ο
νεαρός ήταν ανένδοτος. Το πρόσωπό της κατακλύστηκε από δάκρυα, καθώς δεν είχε το
κουράγιο να επιμείνει περισσότερο.
«Ο Θεός να σου τα ανταποδώσει στο δεκαπλάσιο, αγόρι μου», ευχήθηκε με αναφιλητά.
«Μια χάρη θέλω μόνο από σένα, καλή μου Ιουλία, να μην παραλείπεις να φέρνεις τον Γιαννάκη
κάθε μεσημέρι στην πλατεία. Έχει ανάγκη την ανέμελη συντροφιά με τ’ άλλα παιδάκια και θα έχω κι
εγώ την ευκαιρία να τον βλέπω». Της έσφιξε για τελευταία φορά το χέρι και της χαμογέλασε
πλατιά, να της μεταδώσει την αισιοδοξία του.
«Ο Θεός να σ’ έχει καλά αγόρι μου», τον αποχαιρέτησε ανταποδίδοντάς του ένα ίχνος
χαμόγελου. Στην τραγική κατάστασή της, η παρουσία και μόνο του Τζόνι δίπλα τους ήταν
πολύτιμη σταγόνα ανακούφισης. Το πρόσωπό της, αν και πονεμένο, εξέπεμπε την
αξιοπρέπεια που μονάχα οι γνήσιοι άνθρωποι διαθέτουν. Συγκρατήθηκε πολύ να μην
κλάψει μπροστά της. Όσο απομακρυνόταν, ανάσαινε έντονα να διώξει τον αέρα θανάτου
από μέσα του.
Στην επιστροφή προς το σπίτι ανέλυε και επεξεργαζόταν τα νέα δεδομένα. Ένιωθε
πλούσιος, παρότι άφραγκος. Το τρίπτυχο των αγαπημένων του προσώπων ήταν άκρως
αντισυμβατικό με αντικειμενικά δεδομένα, ήταν όμως ολοκάθαρα αληθινό με βάση τα νέα
προσωπικά του δεδομένα. Του ήταν απαραίτητοι και οι τρεις και ήθελε να τους προσφέρει
τα πάντα. Προς το παρόν έκρινε πως έπρεπε να προσφέρει ένα ζεστό κρουασάν στον φίλο
του, μαζί με τον καφέ. Φτάνοντας στο σπίτι, τον βρήκε αμίλητο να καπνίζει στον καναπέ.
Δοκίμασε να διαγνώσει τις σκέψεις του από την έκφρασή του.
«Απίστευτο πράγμα αυτή η νέα τεχνολογία, βρε Τζόνι μου», τον πυροβόλησε αντί να τον
καλημερίσει.
«Γέρο - τσαταλά, δεν λέει να ξεκολλήσει ο νους σου από τις γυναίκες, ε;», του πέταξε
περιπαικτικά και του πρόσφερε το κρουασάν.
«Δεν είναι οι γυναίκες, βρε Τζόνι, τις έχω φάει με την κουτάλα αυτές στα νιάτα μου. Εκείνο που
μ’ έστειλε τιμωρία αδιάβαστο είναι το γεγονός πως οι μοναχικοί άνθρωποι κάθονται σήμερα μπροστά
στον υπολογιστή τους και κάνουν ανώνυμη ψυχανάλυση μ’ έναν άγνωστο. Είναι εκπληκτικό αυτό, αν
το καλοσκεφτείς. Όταν έχεις τον άλλο απέναντί σου, πέρα απ’ το γεγονός ότι επηρεάζεσαι από τη
φάτσα του, βάζεις και κόφτη στα λόγια σου, προσέχοντας τι θα πεις. Ενώ εδώ ανοίγεις διάπλατα την
καρδιά σου και ρέει ο ψυχοχείμαρρος χωρίς σταματημό». Το βλέμμα του είχε χαθεί στον
149
Γιάννης Φαρσάρης

απέναντι τοίχο ενόσω μιλούσε. Η πρωινή καφεΐνη που του σέρβιρε ο Τζόνι λειτούργησε
αμέσως ευεργετικά.
«Για να είμαι ειλικρινής, καλέ μου Τζο, δεν το πολυσυμπάθησα ποτέ το chat. Πάντα προτιμούσα
την επαφή πρόσωπο με πρόσωπο, για να βλέπω τις εκφράσεις του συνομιλητή μου. Το θεωρώ ψυχρό
και απρόσωπο να τρώω τα βράδια μου μιλώντας στο πουθενά μ’ έναν άγνωστο», του αποκρίθηκε
στοχαστικά.
«Κι εγώ, αν είχα τα δυο μου πόδια και τα νιάτα σου, θα έπαιρνα τους δρόμους αναζητώντας
εκφραστικές θηλυκές φατσούλες. Στην κατάστασή μου όμως, πίστεψέ με, είναι σωτήριο γιατί κλείνει
τις κερκόπορτες της προκατάληψης. Θα σου είμαι αιωνίως ευγνώμων και είναι τιμή μου που με
θεωρείς φίλο σου». Τα σμαραγδένια μάτια του Τζο τον χάιδευαν καθάρια, κάνοντάς τον ν’
ανατριχιάσει.
«Αξίζεις πολλά, φίλε μου Τζο. Ένας πειρατής μπορεί να δείχνει άγριος στην όψη, αν τον
γνωρίσεις όμως καλύτερα, θ’ ανακαλύψεις τον απίστευτο θησαυρό που κρύβει εντός του». Ο Τζόνι
τον κέρασε τσιγάρο και άφησαν τη νικοτίνη να μουδιάσει απαλά το κορμί τους.
«Πίνω δυο τζούρες καφέ ακόμα και φεύγω πύραυλος για δουλειά! Τα μιλιούνια έχουν ξαμοληθεί
στους δρόμους και πρέπει να βγάλω και σήμερα το μεροκάματο», είπε ο Τζο σηκώνοντας την
κούπα του. Τράβηξε προς το μέρος του το καροτσάκι και μ’ επιδέξιες κινήσεις
σκαρφάλωσε. «Το απόγευμα σε περιμένω να μου φέρεις το αντικλείδι», συνέχισε κεφάτος.
«Καλή δύναμη, αγόρι μου», του ευχήθηκε αδελφικά και τον βοήθησε να βγει από την
εξώπορτα.
«Το πρωί σακάτης, το βράδυ πειρατής!», του φώναξε ενώ απομακρυνόταν, με τη γροθιά
στον ουρανό σφιγμένη πιο δυνατά από ποτέ.
Αποχαιρετώντας τον Τζο, αντιλήφθηκε το ζεστό βλέμμα της Γιοβάννας να τον χαϊδεύει
πίσω απ’ το παράθυρό της. Της έκανε νόημα να έρθει σπίτι του και άφησε την πόρτα
μισάνοιχτη.
«Ελληνικό σκέτο μερακλίδικο για την καλή μου Γιοβάννα!», της πέταξε, καθώς η μειλίχια
φιγούρα της γέμισε τον χώρο.
«Τι του είπες του φίλου σου κι έφυγε έτσι χαρούμενος από δω;», ήταν η πρώτη της ερώτηση,
όταν βολεύτηκε στο σαλόνι.
«Τι να σου εξηγώ Γιοβάννα μου! Ο Τζο είναι μοναδική περίπτωση». Της περιέγραψε εν
συντομία τη σκηνή της γνωριμίας τους, την ιστορία του και τη νυχτερινή μύησή του στον
μαγικό κόσμο του Internet. Η Γιοβάννα τον άκουγε εκστασιασμένη.
«Του πρόσφερες το μεγαλύτερο δώρο που μπορείς να κάνεις σε άνθρωπο! Του έδωσες μαγικά
γυαλιά να δει τον κόσμο με άλλα μάτια. Δεν μπορείς να φανταστείς πόσο πλούσιος είσαι, όταν έχεις
στην κατοχή σου τα γυαλιά της αισιοδοξίας! Και πόσο επαναστάτης είσαι, όταν τα δίνεις απλόχερα
στους άλλους να τα φοράνε!». Τα λόγια της έβγαιναν αργά και μεστά.
«Ο Τζο είναι δικός μου άνθρωπος, Γιοβάννα, όπως είσαι κι εσύ κι ο καημένος ο μικρός
Γιαννάκης. Εσείς είστε η οικογένειά μου και χωρίς εσάς, δεν νομίζω να έβρισκα το κουράγιο να
ζήσω. Βλέποντας το χαμόγελό σας αντλώ τη δύναμη να συνεχίσω να προσπαθώ. Τον Τζο τον έχω
εγώ περισσότερο ανάγκη απ’ όσο έχει αυτός εμένα, αλλά δεν το ξέρει», της απάντησε
ανασαίνοντας ηχηρά.
150
“JOHNNIE SOCIETY”

«Του άνοιξες ένα φωτεινό παράθυρο στον κόσμο και τον ανέσυρες απ’ το σκοτεινό υπόγειο όπου
ήταν θαμμένος. Όταν ο άνθρωπος κοιτάζει προς το μέρος του ήλιου, παύει να βλέπει και να φοβάται
τη σκιά του. Κατάφερες να τον κάνεις ξανά να θυμηθεί πως είναι άνθρωπος κι είμαι σίγουρη ότι τώρα
εκεί στο φανάρι θα κάνει για πρώτη φορά όνειρα. Είχα ακούσει για το Internet, αλλά δεν μπορούσα
να συλλάβω πώς μπορεί να φέρει κοντά τους ανθρώπους. Νόμιζα πως είναι κάτι σαν την
τηλεόραση», συμπλήρωσε με ισχυρή δόση ειλικρίνειας.
«Καμία σχέση, Γιοβάννα μου, το Internet θα καταπιεί μια μέρα την τηλεόραση! Μας τη φύτεψαν
μες στο σπίτι για να καθοδηγούν τη σκέψη μας. Ούτε καν στην προηγούμενη ζωή μου που ήμουν
βουτηγμένος στη γκλαμουριά δεν την παρακολουθούσα. Φαντάσου!», έσυρε τη φωνή του με
στόμφο.
«Ούτε εγώ την πολυπαρακολουθώ Τζόνι μου, προτιμώ τα βιβλία. Όποιος πέσει θύμα της
γοητείας της, γίνεται μόνιμος κάτοικος του καναπέ. Ξέρεις ποιο παρατσούκλι της έχω βγάλει;
“Τετράγωνη ρουφιάνα”!», είπε και κούνησε χλευαστικά το κεφάλι της.
Ξέσπασαν ταυτόχρονα σε αυθόρμητο γέλιο με τον απόλυτα επιτυχημένο
χαρακτηρισμό. Συνέχισαν την κουβέντα σε χαλαρούς ρυθμούς, έως ότου πέρασε η ώρα και
επέστρεψαν κι οι δυο στις υποχρεώσεις της μέρας τους. Αποχαιρετώντας τη γριά
γειτόνισσά του, διαπίστωσε για ακόμα μια φορά πόσο ευεργετικό είναι να ξεκινά κάποιος
τη μέρα του με ζεστή κουβέντα και όχι με το άγχος του μποτιλιαρίσματος.
Κοίταξε τον ουρανό έξω απ’ το παράθυρο. Η μουντάδα προειδοποιούσε για τον
χειμώνα που ερχόταν. Τα πρωτοβρόχια ήδη έκαναν δύσκολες τις νυχτερινές διανομές με
το μηχανάκι. Οι μεγάλες επερχόμενες βροχές και το κρύο θα ήταν σκέτο μαρτύριο.
Σκοτείνιασε προς στιγμή, αλλά αμέσως επανήλθε στην πρότερη ευχάριστη διαπίστωση της
αποφυγής του μποτιλιαρίσματος και των ατελείωτων ωρών στην προηγούμενή του δουλειά.
Τη μέρα που ξεκινούσε δεν είχε προγραμματίσει τίποτα να κάνει. Ευχαρίστως θα χανόταν
στην ανάγνωση ενός βιβλίου, αν δεν τον είχε παρασύρει στη σκέψη του χειμώνα η
μουντάδα του ουρανού. Αποφάσισε να διαθέσει τη μέρα του στην προετοιμασία του
σπιτιού για την προστασία από το κρύο. Θα έστρωνε τα χαλιά της γιαγιάς παντού και θα
αντικαθιστούσε τα θερινά του ρούχα με χειμερινά. Με την ευκαιρία θα έριχνε κι ένα γερό
καθάρισμα, να φρεσκαριστεί το σπίτι.
Φόρεσε μια άνετη φόρμα, έβαλε δυνατά τη μουσική, άνοιξε διάπλατα τα παράθυρα να
μπει φρέσκος αέρας και ρίχτηκε με τα μούτρα στον αγώνα. Απολάμβανε να κάνει
πράγματα για τον εαυτό του και το περιβάλλον της ζωής του. Μπορεί το σπίτι του να μην
είχε τίποτα από τη μοντέρνα ατμόσφαιρα του προηγούμενου, είχε όμως εκείνη την ατόφια
ζεστασιά των παλιών σπιτιών που δεν θ’ άλλαζε με τίποτα.
Κατευθύνθηκε προς το υπνοδωμάτιο κι άνοιξε διάπλατα την ξύλινη ντουλάπα. Ήταν
παλιοκαιρισμένη με περίτεχνα χειροποίητα στολίδια, που στην εποχή της θα κόστισε μια
περιουσία. Οι δεκαετίες βάραιναν πάνω της και το χρώμα της είχε αρχίσει να ξεθωριάζει
και να ψελλίζει τους πρώτους ψιθύρους για επισκευή. Η εξωτερική επιφάνεια χρειαζόταν
άμεσα λουστράρισμα, οι μεντεσέδες είχαν σκουριάσει και ζητούσαν αντικατάσταση και σε
μερικά σημεία συγκόλλησης απαιτούνταν εσωτερικές ενισχύσεις στήριξης. Ξεκίνησε να την
αδειάζει για να εκτιμήσει την κατάστασή της και να προχωρήσει σε άμεση γενική επισκευή.
151
Γιάννης Φαρσάρης

Άπλωσε τα ρούχα του στο κρεβάτι μαζί με τα σκεπάσματα και τα χαλιά που είχε
κληρονομήσει από την προηγούμενη κάτοικο του σπιτιού. Τα συρτάρια, κουρασμένα απ’
τα χιλιάδες ανοίγματα του παρελθόντος, παραπονέθηκαν τρίζοντας. Η εσωτερική ξύλινη
επένδυση είχε αρχίσει να γίνεται τροφή στα σαράκια κι η ελαφρά κλίση της έδειχνε την
αδυναμία της να σηκώσει το φορτίο των ρούχων.
Έφερε από την κουζίνα τα εργαλεία του κι άρχισε μεθοδικά και επιδέξια να αφαιρεί τα
εσωτερικά κομμάτια ξύλου που χρειάζονταν αντικατάσταση. Περιεργαζόμενος τις
αποσαθρωμένες ξυλόπροκες αναστέναξε διαπιστώνοντας πως η κατάσταση ήταν χειρότερη
απ’ ό,τι είχε εκτιμήσει αρχικά. Έπρεπε δυστυχώς ν’ αφαιρέσει ολόκληρη την εσωτερική
ξύλινη επένδυση του πίσω μέρους, γιατί με κάθε του κίνηση διαλυόταν σε κομμάτια. Μια
επίσκεψη στον μαραγκό της γειτονιάς ήταν επιβεβλημένη για τον εφοδιασμό των
κομματιών της επισκευής. Με μια αποφασιστική κίνηση αφαίρεσε ολόκληρο το εσωτερικό
μέρος και το άφησε να πέσει με γδούπο στο πάτωμα. Μαζί με τη σκόνη και τα
θρυμματισμένα κομμάτια είδε, προς μεγάλη του έκπληξη, δεκάδες φύλλα χαρτιού να
φτερουγίζουν στον αέρα, σαν φέιγ - βολάν.
Σήκωσε γεμάτος περιέργεια ένα στην τύχη και αντιλήφθηκε πως επρόκειτο για παλιό
κιτρινισμένο χειρόγραφο, ταλαιπωρημένο από τη μούχλα. Κάθισε στο κρεβάτι με
ορθάνοιχτα μάτια κι άρχισε να διαβάζει με δυσκολία τις ξεθωριασμένες λέξεις. Δεν έβγαλε
και πολύ νόημα, καθώς η υγρασία είχε αλλοιώσει τον ούτως ή άλλως δυσανάγνωστο
γραφικό χαρακτήρα. Άρχισε με αργές προσεκτικές κινήσεις να μαζεύει τα χαρτιά από το
πάτωμα, τα καθάρισε από τα διαλυμένα κομμάτια ξύλου και τα τακτοποίησε σε στοίβα.
Συνέλεξε κι από το εσωτερικό της ντουλάπας τα υπόλοιπα φύλλα και τα μετέφερε με
προσοχή στο γραφείο του. Ο όγκος τους ήταν αρκετά μεγάλος, όχι όμως μεγαλύτερος από
την έκπληξη που δοκίμασε με την αποκάλυψη ενός καλά κρυμμένου χάρτινου θησαυρού.
Πήρε αναπνοή κι άρχισε να ταξινομεί τα φύλλα για να διερευνήσει το περιεχόμενό τους.
Δυστυχώς δεν ήταν αριθμημένα κι αυτό δυσκόλευε ακόμα περισσότερο το έργο του.
Έπεσε με τα μούτρα στην ανάγνωση της πρώτης και της τελευταίας γραμμής κάθε σελίδας,
με στόχο να τα βάλει σε νοηματική σειρά. Ένα μεγάλο μέρος, για καλή του τύχη, δεν είχε
μπερδευτεί και μετά από κάμποση ώρα επιμονής, ο σωρός των φύλλων ήταν πλήρως
ταξινομημένος.
Ξάπλωσε αναπαυτικά στην πολυθρόνα του και βυθίστηκε στην ανάγνωση. Συνηθίζοντας
γρήγορα τον γραφικό χαρακτήρα, παρασύρθηκε απ’ τις λέξεις κι άρχισε να το διαβάζει
μονορούφι, χωρίς να σηκώσει κεφάλι. Το μυαλό του έπαθε διαστολή και εγκλώβιζε μέσα
του κάθε λέξη που διάβαζε. Ο άγνωστος συγγραφέας περιέγραφε με εκπληκτική
γλαφυρότητα και μαεστρία την ανεκπλήρωτη αγάπη του για μια γυναίκα. Ο πόνος
ανάβλυζε από τις γραμμές και χυνόταν στην ατμόσφαιρα. Στην επιφάνεια αναδύθηκε,
απρόσκλητη και πάλι, η μορφή της Ιωάννας. Ένιωσε την ύπαρξή του να γίνεται ένα με τις
λέξεις που διάβαζε και ταυτίστηκε με τη μελαγχολία που ανέδιδε το παλιοκαιρισμένο
χαρτί. Λες κι ένα μαγικό χέρι είχε βουτήξει την πένα του στο μαύρο από τον πόνο μελάνι
της ψυχής του Τζόνι, μεταμορφώνοντάς το σ’ έναν ατόφιο ποιητικό λόγο.
Βούρκωσε πολλές φορές ξεφυλλίζοντας με πάθος τις σελίδες και ξέσπασε σε βουβό
152
“JOHNNIE SOCIETY”

κλάμα μόλις τελείωσε το διάβασμα. Κάποιος άλλος άνδρας στο παρελθόν είχε βιώσει
ακριβώς τα ίδια αισθήματα μ’ εκείνον και είχε πνίξει τον πόνο του στο χαρτί. Η Μοίρα τού
έπαιζε, για μία ακόμα φορά, το δικό της απρόσμενα παράξενο παιχνίδι και του αποκάλυπτε
με τον πιο γλαφυρό τρόπο όλα όσα δεν ήθελε να παραδεχτεί. Το στόμα του είχε στεγνώσει
από το κλάμα και ξάπλωσε στον καναπέ, έως ότου η αφηνιασμένη σκόνη καταλαγιάσει.
Κάθε λέξη, κάθε φράση, κάθε μετουσιωμένο βίωμα του κειμένου ήταν αληθινά δικό του.
Μια μεταφυσική λάμψη φώτισε το δωμάτιο, κάνοντάς τον ν’ ανατριχιάσει. Το χειρόγραφο
που κρατούσε άρχισε να του καίει τα δάχτυλα.
«Όταν βαδίζεις στα μονοπάτια της Αλήθειας, συναντάς τις ψυχές εκείνων που έφτασαν εκεί πριν
από σένα, μέσα από τη δικιά τους μοναχική διαδρομή», μονολόγησε σαστισμένος. Το κείμενο
αποδείκνυε πως η αλήθεια είναι μία και μοναδική και φανερώνεται μοναχά σε κείνους που
θέτουν την αποκάλυψή της ως τον ιερότερο σκοπό της βασανισμένης ζωής τους.
Αρκετές ώρες μετά, έμενε ακόμα ακίνητος και ματωμένος στον καναπέ. Ίσα που
ανέπνεε κάτω από το βάρος της αποκάλυψης. Του ήταν αδύνατο να πιστέψει πως κάποιος
είχε σκανάρει μέχρι λεπτομέρειας τη δικιά του ψυχή και την είχε αποτυπώσει σ’ ένα
κομμάτι χαρτί. Πόσο μάλλον όταν αυτό είχε συμβεί δεκάδες χρόνια πριν γεννηθεί! Ήρθαν
στον νου του οι φιγούρες των τριών απρόσκλητων επισκεπτών του ονείρου του. Τα λόγια
τους έκρυβαν ακριβώς το ίδιο νόημα με το κειμήλιο της ντουλάπας. Οι δημιουργοί τους
είχαν προφανώς βυθιστεί στον ίδιο αγιάτρευτο πόνο, πριν ξενυχτήσουν γράφοντας.
Διαπίστωσε τραγικά πως χιλιάδες άνθρωποι σ’ όλα τα πλάτη του πλανήτη ζουν σαν ναυαγοί
του ανεκπλήρωτου έρωτα και μοιράζονται το ίδιο βουβό βίωμα.
«Άραγε, ποιος άνδρας να έχει γράψει αυτές τις σκέψεις;», ψέλλισε τρέμοντας ολόκληρος από
δέος. Παρασυρμένος από τη δύναμη της αποκάλυψης, δεν είχε αναρωτηθεί το προφανές
που θα απασχολούσε κάθε λογικό άνθρωπο. Ξεφύλλισε γρήγορα ξανά τις σελίδες, αλλά δεν
βρήκε πουθενά γραμμένο κάποιο όνομα. Πετάχτηκε σαν σφαίρα ως την κουζίνα και ξέθαψε
από τα ντουλάπια ένα πακέτο ανάκατα χαρτιά, που είχε βρει σε διάφορα σημεία του
σπιτιού τις πρώτες μέρες της εγκατάστασής του. Δεν τα είχε πετάξει τότε, από σεβασμό
προς τη μνήμη της γιαγιάς που έμενε πριν από κείνον στο σπίτι, με σκοπό να τα δώσει στην
κόρη της αν ποτέ τη συναντούσε. Άρχισε να τα ξεφυλλίζει με μανία, ξεδιαλέγοντας ιατρικές
συνταγές, λογαριασμούς ρεύματος, αποκόμματα εφημερίδων. Ξεχώρισε μερικά ιδιόχειρα
σημειώματα, τα οποία συνέκρινε με το πολύτιμο γραπτό της ντουλάπας. Τα περισσότερα
ήταν συνταγές φαγητών και δεν έμοιαζαν καθόλου στον ζητούμενο γραφικό χαρακτήρα.
Βρήκε όμως κι ένα μοναδικό σημείωμα, με πανομοιότυπα γράμματα, που έλεγε:
“Λουκία μου, πετάγομαι μέχρι τον υδραυλικό να κανονίσω να μας φτιάξει τη διαρροή στον
νεροχύτη. Θα είμαι πίσω μέχρι να ετοιμάσεις το μεσημεριανό φαγητό”.
Έλαμψε ολόκληρος από περιέργεια. Λουκία λεγόταν η γερόντισσα που έμενε πριν από
αυτόν στο σπίτι και ο γέρο - δικηγόρος τού είχε πει πως ήταν χήρα. Άρα, με βάση το
σημείωμα, ο άντρας της ήταν ο δημιουργός. Το μυαλό του πέταγε σπίθες όσο αγωνιούσε
να συνθέσει το παζλ. Συνέχισε να ψάχνει στο πακέτο με τα χαρτιά, μέχρι που ξετρύπωσε
ένα ταλαιπωρημένο βιβλιάριο ασθενείας με το όνομα “Ιωάννης Καρυστιανός”. Η
φωτογραφία του βιβλιαρίου απεικόνιζε το ίδιο πρόσωπο με αυτό του κάδρου που ήταν
153
Γιάννης Φαρσάρης

κρεμασμένο σε περίοπτη θέση, όταν είχε πρωτοέρθει να μείνει στο σπίτι. Άναψε τσιγάρο να
πολεμήσει την αυξανόμενη νευρικότητα και πετάχτηκε μέχρι την αποθήκη να ξεθάψει την
κορνιζαρισμένη εικόνα. Επέστρεψε λίγο αργότερα φυσώντας με δύναμη τη σκόνη από την
επιφάνεια του γέρικου κάδρου.
«Ιωάννης Καρυστιανός, ο άνδρας, λοιπόν, της κυρά - Λουκίας ήταν εκείνος που έγραψε το
χειρόγραφο!», μονολόγησε κι έμεινε για ώρα να περιεργάζεται τη χάρτινη μορφή του. Ο
νους του συνέχισε να δουλεύει στα κόκκινα, γεννώντας νέες απορίες. «Εσύ όμως, παππούλη,
στο γραπτό σου αναφέρεσαι σ’ έναν ανεκπλήρωτο έρωτα, άρα προφανώς όχι στη σύζυγό σου τη
Λουκία, με την οποία μάλιστα απέκτησες και κόρη!», μονολόγησε κι έξυσε αμήχανα το μάγουλό
του. Ο προηγούμενος ένοικος λοιπόν του σπιτιού έκρυβε στην καρδιά του τον σπόρο ενός
βασανιστικού έρωτα που μετουσίωσε σε λέξεις. Ένα νέο ερώτημα άρχισε ν’ αναπηδάει μέσα
του αυτόματα. «Γιατί όμως δεν κατέστρεψες το χάρτινο πακέτο, αλλά το έκρυψες στην ντουλάπα
με κίνδυνο να το ανακαλύψει η γυναίκα σου;», αναρωτήθηκε κοιτάζοντας ξανά τη σκονισμένη
φωτογραφία. Οι κρόταφοί του μούδιασαν απ’ τον απροσδόκητο γρίφο που είχε να λύσει.
Ένα καταχωνιασμένο μυστήριο είχε στήσει μπροστά του έναν χορό φαντασμάτων.
Έριξε, ταραγμένος, μια εξεταστική ματιά γύρω του και ξάπλωσε στον καναπέ. Ήχοι και
αρώματα ενός μυστηριώδους παρελθόντος τον χάιδευαν βασανιστικά. Το στόμα του
κολλούσε απ’ τα απανωτά τσιγάρα και η συνεχής ροή των συνειρμών τον είχε κουράσει.
Κούνησε δυνατά το κεφάλι του πέρα δώθε να εξατμίσει τις μπερδεμένες σκιές. «Γιατί το
έκρυψες στη ντουλάπα; Κάποιος λόγος θα υπήρχε, αλλά ποιος;», τυράννησε τη σκέψη του ξανά.
Αντάλλαξε μερικές ματιές με τον άνδρα της κορνίζας κι επιστράτευσε όλη του την ευφυΐα.
Ένας υπόγειος δαφνοστεφανωμένος συνειρμός αναδύθηκε αθόρυβα.
«Μα είναι προφανές!», κραύγασε και τινάχτηκε όρθιος αρπάζοντας το κάδρο. «Έκρυψες
το χειρόγραφο στη ντουλάπα, με σκοπό να το ανακαλύψει και να το διαβάσει κάποιος στο μέλλον! Ο
έρωτάς σου ήθελες να διατηρηθεί ζωντανός στον χρόνο μέσα απ’ αυτά τα κιτρινισμένα χαρτιά!»,
ανήγγειλε θριαμβευτικά και γέμισε ένα ποτήρι με αλκοόλ να γιορτάσει. Ο Ιωάννης
Καρυστιανός ήθελε να διαιωνιστούν τα αισθήματά του και να αποκαλυφθούν μελλοντικά σε
κάποιον τυχερό. Τινάχτηκε όρθιος απ’ τον καναπέ, κεντρισμένος από τη φαεινή ιδέα που
μόλις του είχε γεννηθεί: Θα μοιραζόταν με όλους την ιερότητα του κειμένου. Του φαινόταν
αδιανόητο να το κρατήσει αποκλειστικά για τον εαυτό του.
Αποφάσισε να δοκιμάσει να μετατρέψει σε βιβλίο τις γραπτές σκέψεις, για να χαρίσει σ’
όλον τον κόσμο την τύχη της δικιάς του αποκάλυψης. Η εμπνευσμένη ανάγνωση είχε
σκιαγραφήσει ήδη και τον τίτλο: “Το νησί του Ανεκπλήρωτου Έρωτα”. Επιτέλους είχε
καταφέρει να βρει έναν στόχο στη νέα του εποχή. Μερικά ταλαιπωρημένα χαρτιά είχαν
καταφέρει να ξύσουν από την ψυχή του την κρούστα της θλίψης. Άπλωσε τα φύλλα στο
γραφείο του και άνοιξε με λαχτάρα τον υπολογιστή του. Το μυαλό του δούλευε
δαιμονισμένα, επεξεργαζόμενο την ιδέα. Κοίταξε για άλλη μια φορά τη μειλίχια μορφή του
παππού στο κάδρο. Η σκέψη του να μεταλαμπαδεύσει ευρέως στο κοινό το κρυμμένο
πρωτότυπο είχε την άτυπη έγκριση του δημιουργού του. Ξεφύσησε ανακουφισμένος και
στρώθηκε μπροστά στην οθόνη του υπολογιστή. Στην αντανάκλαση του γυαλιού είδε τα
μάτια του να λάμπουν φλογισμένα. Έπεσε με τα μούτρα στη δουλειά κι άρχισε ν’
αντιγράφει το κείμενο σε ηλεκτρονική μορφή, ανατριχιάζοντας με τον πλούτο των
βιωμάτων που έκρυβε κάθε λέξη.
154
“JOHNNIE SOCIETY”

Παρασυρμένος από το πάθος του ξέχασε ακόμα και να φάει, μέχρι που έφτασε η ώρα
να πάει στη δουλειά. Δεν είχε καμία απολύτως όρεξη να τρέχει στους δρόμους νυχτιάτικα
και θα μπορούσε να τηλεφωνήσει επικαλούμενος ασθένεια, όμως είχε μάθει από παιδί να
είναι συνεπής στις υποχρεώσεις του. Τον ιδιοκτήτη της πιτσαρίας του μπορεί να μην τον
πολυσυμπαθούσε, σεβόταν όμως το γεγονός πως του εξασφάλιζε τα προς το ζην και δεν
ήθελε να τον κρεμάσει. Καταχώνιασε με επιμέλεια το πακέτο στα συρτάρια του γραφείου
του για να μην το δει ο Τζο, που σίγουρα θα ερχόταν για βραδινές συνομιλίες και έφυγε
αγχωμένος για τη δουλειά. Σεβόμενος την επιθυμία του παππού Ιωάννη, δεν ήθελε να
αποκαλύψει σε κανέναν την εύρεση του χειρογράφου, ούτε καν στα πλέον έμπιστα και
αγαπημένα του πρόσωπα, στον Τζο και στη Γιοβάννα.
Εκείνη η βάρδια ήταν η χειρότερη της έως τότε καριέρας του ως διανομέας. Μετρούσε
με αγωνία τα λεπτά μέχρις ότου φτάσουν τα μεσάνυχτα, οπότε και θα επέστρεφε στο ιερό
του έργο. Έσφιγγε τα δόντια καταβροχθίζοντας τα χιλιόμετρα των παραγγελιών κι έφερνε
διαρκώς στον νου του φράσεις από το κρυφό χειρόγραφο. Τα λεπτά πέρασαν μαρτυρικά
μέχρι να οδηγηθεί ξανά στο σπίτι του. Ανακουφίστηκε όταν βρήκε πάνω στο γραφείο του
ένα σημείωμα από τον Τζο.
“Πέρασα ένα ακόμα εκπληκτικό βράδυ στο σπίτι σου. Φεύγω να την πέσω για ύπνο πριν
επιστρέψεις. Δεν θέλω να καταχραστώ τη φιλοξενία σου. Πέρνα όποτε ευκαιρήσεις από το
σταυροδρόμι μου να τα πούμε και να τα πιούμε. Τζο ο Πειρατής”.
Συγκινήθηκε από τα αποτυπωμένα λόγια του. Εκτιμούσε απεριόριστα τη συντροφιά
του, εκτίμησε όμως ακόμα περισσότερο τη διακριτικότητα και την ευγένειά του. «Ίσως
μόνο οι άνθρωποι που νιώθουν βαρίδια της κοινωνίας έχουν πραγματικά την ευαισθησία να μην
γίνονται βάρος στους άλλους», μονολόγησε φορτισμένος και αποφάσισε να τον καλέσει για
φαγητό και ύπνο ένα από τα επόμενα βράδια, μόλις θα τελείωνε την αντιγραφή του
χειρογράφου.
Καθάρισε τη σκέψη του, έφτιαξε έναν δυνατό καφέ και ρίχτηκε στον αγώνα. Ήταν
διαρκώς βουρκωμένος, όσο αντέγραφε. Η πολύχρονη εμπειρία του στους υπολογιστές και
το τυφλό σύστημα γραφής που γνώριζε του επέτρεπαν να είναι ταχύτατος στην
ψηφιοποίηση. Τον κέντρισαν οι λέξεις που χρησιμοποιούσε ο παππούς, καθώς ήταν ένα
κράμα δημοτικής και καθαρεύουσας με πολλές ανορθογραφίες, γεγονός που αποδείκνυε
πως δεν είχε στενή σχέση με τα γράμματα. Διατήρησε ανέπαφο το λεξιλόγιό του,
διορθώνοντας μονάχα τα ορθογραφικά του λάθη. Οι λευκές σελίδες γέμιζαν γρήγορα και η
μόνη παρέμβαση που έκανε ήταν ο διαχωρισμός σε κεφάλαια σύμφωνα με τη ροή των
νοημάτων.
Το πρωί τον βρήκε σκυμμένο πάνω στον υπολογιστή με τα μάτια πρησμένα απ’ το
κλάμα και την αϋπνία. Βίωνε έντονα την ιερότητα της διαδικασίας, καθώς μετέτρεπε σε
ηλεκτρονική μορφή τα ιδιότυπα γράμματα. Πλησιάζοντας το μεσημέρι, ένιωσε υπερβολικά
κουρασμένος και θέλησε να κάνει ένα διάλειμμα. Βγήκε έξω στη λιακάδα με μια κούπα
καφέ στο χέρι κι άφησε την όσφρησή του να αποπλανηθεί από τις τριανταφυλλιές. Είχε
αρχίσει ήδη να τον απασχολεί ο τρόπος με τον οποίο θα έκανε τις αποτυπωμένες σοφίες
κοινό κτήμα όσο το δυνατόν περισσότερων ανθρώπων. Επέστρεψε στο εσωτερικό κι
155
Γιάννης Φαρσάρης

άπλωσε τα δίχτυα του στις ιστοσελίδες των μεγαλύτερων Εκδοτικών Οίκων. Από τα
δεκάδες βιβλία που είχε διαβάσει το τελευταίο διάστημα είχε ήδη σχηματίσει άποψη για το
ύφος και την ποιότητα που αντιπροσώπευε ο κάθε Εκδότης. Περιηγήθηκε στους
τελευταίους τίτλους βιβλίων, αλλά και στις λίστες των ευπώλητων, διαπιστώνοντας πως ο
έρωτας εξακολουθούσε παραδοσιακά να αποτελεί το κυρίαρχο θέμα. Ελάχιστοι συγγραφείς
όμως πια εξέδιδαν εξαντλητικά δουλεμένα μυθιστορήματα, σε πείσμα των καιρών και των
αναγνωστών που ζητούσαν εύπεπτα ανάλαφρα ρομάντζα. Μετά από επισταμένη περιήγηση,
κατέληξε στον οίκο που θα έστελνε καταρχάς το κείμενο για αξιολόγηση. Ήταν ένας από
τους μεγαλύτερους της χώρας και φημιζόταν για την εμπιστοσύνη του σε άγνωστους
πρωτοεμφανιζόμενους συγγραφείς.
Έτριψε το μέτωπό του και κοίταξε το ρολόι στον υπολογιστή. Είχε μεσημεριάσει για τα
καλά κι ήταν η ώρα που ο Γιαννάκης πήγαινε για παιχνίδι. Αποφάσισε να συνδυάσει τη
λαχτάρα του να δει τον μικρό, με την τεράστια πείνα του και πετάχτηκε μέχρι την πλατεία
τρέχοντας. Πήρε ανά χείρας δυο σουβλάκια, αντίκρισε από μακριά τον Γιαννάκη να
κυνηγά την μπάλα και κάθισε στο παγκάκι. Ο μικρός, μόλις τον αντιλήφθηκε, κατέφθασε
γελαστός. Τίποτα πάνω του δεν θύμιζε τη εικόνα του προηγούμενου επεισοδίου, εκτός από
δυο μικροσκοπικές νυχτερίδες στο βλέμμα. Του πρόσφερε το ένα σουβλάκι και κάθισαν
μαζί να τα απολαύσουν, συζητώντας για το ποδόσφαιρο. Χαιρέτησε μ’ ένα νεύμα τη
μητέρα του που τους κοίταζε από μακριά κι εκείνη του ανταπέδωσε ένα μελαγχολικό
χαμόγελο. Τα λίγα λεπτά του φαγητού γέμισαν και τους δυο με όμορφη διάθεση και
αποχαιρετήθηκαν με την υπόσχεση πως σύντομα θα αναμετρούνταν στο ποδόσφαιρο.
Απομακρυνόμενος ο Τζόνι, συλλογιζόταν πως ένα μικρό παιδί δεν πρέπει να το λυπάσαι
και να το φορτώνεις με το βάρος ενός χαμού, αλλά να προσπαθείς να κάνεις όσο πιο
χαμογελαστή την κάθε επόμενη μέρα του.
Λιγότερο ζαλισμένος και περισσότερο ευδιάθετος, λόγω της διακοπής, ρίχτηκε με
μεγαλύτερη λύσσα στην πληκτρολόγηση. Ο ήχος που γεννούσαν τα δάχτυλά του έμοιαζε
με ριπή μυδραλιοβόλου. Τίποτα δεν τον διέκοψε έως ότου ολοκλήρωσε την αντιγραφή.
Αποφάσισε, μετά από σκέψη, να μη βάλει το όνομα του πραγματικού δημιουργού για να
τον προστατέψει. Θα ήταν άλλωστε κάτι που δεν θα το ήθελε ούτε ο ίδιος. Μια σταγόνα
ματαιοδοξίας έσταξε μέσα του την ώρα που έγραφε το δικό του ονοματεπώνυμο στη θέση
του συγγραφέα. Έσφιξε τις γροθιές του με ικανοποίηση και έστειλε μια εκτύπωση, να
θαυμάσει τη νέα του μορφή. Οι σελίδες που έφτυνε ο εκτυπωτής ήταν αρκετές για ένα
μεσαίου όγκου λογοτεχνικό βιβλίο κι ο Τζόνι καταλήφθηκε από λαχτάρα για την επόμενη
κίνηση.
Επιτέλους είχε βρει κάτι να τον συναρπάζει και να τον ωθεί σε ενέργειες δράσης και
δημιουργικότητας. Πήγε στο μπάνιο για ένα αναζωογονητικό ντους, μέχρις ότου ο
εκτυπωτής ολοκληρώσει τον ψεκασμό του μελανιού πάνω στο λευκό χαρτί και τη
μεταμόρφωσή του σε πηγή συναισθημάτων. Ανακουφισμένος και ήρεμος, αγκάλιασε
σφιχτά στο στήθος του τη στοίβα με τα εκτυπωμένα χαρτιά και ξάπλωσε στο κρεβάτι. Μια
ανώτερη δύναμη έμοιαζε να καθοδηγεί τις κινήσεις του κι άρχισε ν’ αναρωτιέται μήπως η
οδυνηρή απόρριψή του από τον θαυμαστό κόσμο του μάρκετινγκ ήταν μέρος ενός ευφυούς
156
“JOHNNIE SOCIETY”

σχεδίου, που θα τον οδηγούσε στην ολοκλήρωση.
Αφού κατέβασε τους διακόπτες του μυαλού του, άρχισε να ντύνεται για τη βραδινή του
παγωμένη περιπολία. Τα τελευταία βράδια άφηνε τον αυτόματο πιλότο να μοιράζει με
κεκτημένη ταχύτητα τις πίτσες. Ζούσε πια αφοσιωμένος σε ανώτερα ιδανικά και η πεζή
καθημερινότητα τον άφηνε παγερά αδιάφορο. Ο ύπνος τον συνάντησε αγκαλιά με τις
εκτυπώσεις, διορθώνοντας μερικά λαθάκια που του είχαν ξεφύγει.
 Το ερχόμενο πρωί σηκώθηκε γεμάτος ενέργεια και συνδέθηκε κατευθείαν στο Δίκτυο.
Μελέτησε και πάλι τις ιστοσελίδες του Εκδοτικού Οίκου που είχε αποφασίσει να στείλει το
χειρόγραφο, επιλέγοντας κι έναν δεύτερο σε περίπτωση απόρριψης. Ετοίμασε έναν
περιποιημένο φάκελο, έγραψε μια πολιτικά ορθή επιστολή μαζί με τις εκτυπώσεις και
αποφάσισε να τα αποστείλει με κούριερ, ώστε να μη χάσει ούτε μέρα. Η εμπειρία του από
την προηγούμενη δουλειά τού φάνηκε εξαιρετικά χρήσιμη στο να ετοιμάσει σωστά τον
φάκελο και την επιστολή, ούτως ώστε το γραπτό να μην περάσει απαρατήρητο. Όλα αυτά
τα έκανε περισσότερο ως παιχνίδι αναπόλησης του ένδοξου παρελθόντος του, αφού ήξερε
καλά πως οι υπεύθυνοι του Οίκου θα έκριναν το ουσιαστικό περιεχόμενο και όχι το
περιτύλιγμα. Απλά ήθελε να είναι όλα άρτια, για να εκμηδενίσει την πιθανότητα μιας
βιαστικής απόρριψης. Ενώ συμπλήρωνε στα στοιχεία επικοινωνίας το νούμερο του
σταθερού του τηλεφώνου, κάγχασε πικρά με την ιδέα πως ήταν η πρώτη φορά που το έδινε
σε κάποιον.
Αμέσως μόλις έστειλε τον φάκελο στον προορισμό του, επέστρεψε σπίτι να χαλαρώσει
και να αναμείνει, κυριολεκτικά στο ακουστικό του, τις εξελίξεις. Μετά την εγρήγορση των
τελευταίων ημερών, είχε ανάγκη από ηρεμία. Συμμάζεψε πρόχειρα τα κομμάτια της
σχεδόν διαλυμένης ντουλάπας και επιθύμησε να αφιερώσει την υπόλοιπη μέρα
αποκλειστικά στον εαυτό του. Ακολούθησε πιστά την ιεροτελεστία της χαλαρής μουσικής,
του καφέ, της εφημερίδας και της περιήγησης σε αστείους δικτυακούς τόπους. Οι
πληροφορίες που είχε δεχτεί τις τελευταίες μέρες είχαν δημιουργήσει υπερχείλιση στα
δαιδαλώδη ανάκτορα του νου του. Έπεσε αθόρυβα σ’ έναν παρατεταμένο λήθαργο να
συνέλθει.
Το πώς πέρασαν οι επόμενες βδομάδες ούτε που το κατάλαβε. Άφησε εσκεμμένα τη
ρουτίνα να επιστρέψει στη ζωή του και συναρμολόγησε περίτεχνα τα διαλυμένα κομμάτια
του, συντροφιά με τους αγαπημένους του συνοδοιπόρους. Ένα υπνωμένο πρωινό το
χτύπημα του τηλεφώνου, που με τόση ενδόμυχη λαχτάρα ανέμενε, τον τίναξε από τα
παπλώματα. Ήταν μια ψυχρή, άκρως επαγγελματική γυναικεία φωνή που τον καλούσε σε
ραντεβού την ίδια μέρα με τον Εκδότη του Οίκου, όπου είχε αποστείλει το χειρόγραφο.
Κόντεψε να χτυπήσει το κεφάλι του στο ταβάνι μόλις έκλεισε το τηλέφωνο. Τέτοια
πρωτόγνωρη χαρά είχε να νιώσει απ’ την εποχή που τα γραφήματα των πωλήσεων της
οδοντόκρεμάς του χτύπαγαν μέγιστο έτους. Έτρεξε στο σαλόνι, πήρε στα χέρια το κάδρο
του παππού κι έμεινε να το κοιτάζει αμίλητος για ώρα. Κατόπιν το κρέμασε με ευλαβικές
κινήσεις στην παλιά του δεσπόζουσα θέση στον κεντρικό τοίχο. Στις γραμμές του αγνού
εκείνου προσώπου αναγνώρισε σημάδια από τη δική του παιδική αθωότητα.
Άνοιξε διάπλατα το παράθυρο να διώξει τη Θλίψη, ρίχνοντάς της ένα θυμωμένο
157
Γιάννης Φαρσάρης

μπατσάκι στον πισινό ώστε να μην ξαναρθεί. Στο πρόσωπό του έλαμπε η ανακούφιση
σύμμεικτη με το πείσμα. Αυτό το τηλεφώνημα είχε γκρεμίσει άλλον έναν τοίχο της
μιζέριας που κατοικούσε μέσα του. Η καρδιά του άρχισε να χορεύει σαν μέδουσα κι έριξε
ένα επιτόπιο σάλτο, να εκτονώσει την ενέργειά του. Αμέσως μετά κατευθύνθηκε προς το
μπάνιο, μιας κι έπρεπε να ετοιμαστεί για τη συνάντηση με τον Εκδότη. Δεν του άρεσε
καθόλου αυτό που αντίκρισε στον καθρέπτη. Μακριά ανάκατα μαλλιά, απεριποίητο μούσι,
σακούλες κάτω απ’ τα μάτια, μόνο οι σπινθηροβόλες κόρες του θύμιζαν κάτι απ’ την παλιά
του εικόνα. Έμεινε σκεφτικός κι άφησε αρκετή ώρα το νερό να τρέξει στο πρόσωπό του.
Με νευρικά βήματα κίνησε προς την κρεβατοκάμαρα.
«Δεν είναι δυνατό να εμφανιστώ στον Εκδότη σ’ αυτά τα χάλια, εγώ που κάποτε ήμουνα
φιγουρίνι», πέταξε στον αέρα θυμωμένα. Αναζήτησε τα προσωπικά του αντικείμενα που είχε
κουβαλήσει κατά τη μετακόμιση. Με τη βοήθεια ψαλιδιού και ξυραφιού άρχισε να αφαιρεί
τις πυκνές τρίχες που σκέπαζαν τα μάγουλά του. Αρκετή ώρα αργότερα κοίταξε το
αποτέλεσμα με ικανοποίηση, καθώς η παλιά του ωραιοπάθεια είχε επιστρέψει. Αναζήτησε
ένα κλασικό τζιν, ένα πουκάμισο κι ένα δερμάτινο σακάκι και γέμισε τα φουντωτά του
μαλλιά με υπερβολικό ζελέ να στρώσουν. Η τελική αποτίμηση του αποτελέσματος θύμιζε
κάπως περισσότερο την παλιά του εικόνα.
Καβάλησε το μηχανάκι και στο πίσω κάθισμα βολεύτηκε η Αυτοπεποίθησή του.
Οδηγούσε νευρικά και ανυπόμονα, παρότι είχε άφθονη ώρα μέχρι το ραντεβού και κάπνιζε
καθ’ οδόν το ένα τσιγάρο μετά το άλλο. Πάρκαρε αρκετά μακριά απ’ τον Εκδοτικό Οίκο
κι έκανε ατελείωτες αγχωμένες βόλτες με τα πόδια στο τετράγωνο, πριν εισέλθει στο
μοντέρνο κτίριο. Η ατμόσφαιρα τού θύμιζε έντονα τη δική του Εταιρεία και τα πρόσωπα
των εργαζομένων που συνάντησε στον διάδρομο είχαν ακριβώς τη μαγκωμένη έκφραση
που είχε καιρό να συναντήσει. Η ολιγόλεπτη αναμονή στη γραμματεία, πριν τον καλέσουν
στο γραφείο του Εκδότη, έμοιαζε με αναμονή σε θάλαμο τοκετού. Ανοίγοντας τη βαριά
ξύλινη διευθυντική πόρτα, προσπάθησε να ξυπνήσει απ’ τον λήθαργο όλη τη μαγκιά και την
ικανότητα που έδειχνε στις παρελθοντικές του συναντήσεις. Ο κύριος Μάξιμος, ο Εκδότης,
ένας καλοντυμένος με κοφτερό βλέμμα μεσήλικας, τον υποδέχτηκε με θερμή χειραψία.
«Σε καλωσορίζω στον Οίκο μας, νεαρέ, να σου προσφέρουμε κάτι;», του απευθύνθηκε
εγκάρδια. Η χροιά της φωνής του φάνηκε υπερβολικά οικεία στον Τζόνι.
«Λίγο νερό, αν δεν σας κάνει κόπο», απάντησε με ευγένεια εκείνος.
«Περνάω κατευθείαν στον σκοπό της συναντήσεως μας, γιατί δυστυχώς ο χρόνος με πιέζει». Η
παύση μετά την εισαγωγική πρόταση γέμισε με επισημότητα την ατμόσφαιρα. Οι σφυγμοί
του νεαρού είχαν αρχίσει να ανεβαίνουν, όσο ανακτούσε την περίφημη ψυχραιμία του.
«Διάβασα κι εγώ το βιβλίο σου, Τζόνι, μετά από παρότρυνση της υπεύθυνης εκδόσεων», του είπε
και τον εξέτασε διερευνητικά. «Η γλώσσα που είναι γραμμένο μου φάνηκε πολύ παράξενη». Άλλη
μια παύση έδωσε τη δέουσα βαρύτητα στα λόγια του.
«Τι εννοείτε παράξενη;», αποκρίθηκε ο Τζόνι επαναφέροντας στην επιφάνεια ορισμένες
από τις φράσεις του παππού.
«Δεν ακολουθείς την επονομαζόμενη “μοντέρνα γραφή” που χρησιμοποιούν όλοι οι νέοι
συγγραφείς. Είναι αξιοπερίεργο το γεγονός ότι διανθίζεις διαρκώς τον λόγο σου με λέξεις της
158
“JOHNNIE SOCIETY”

καθαρεύουσας. Αναρωτιόμουν ποιες παραστάσεις σε οδήγησαν να γράψεις ένα τέτοιο βιβλίο.
Αλήθεια, τι δουλειά κάνεις;», τον ρώτησε με ζαρωμένα φρύδια.
Ο Τζόνι ξεροκατάπιε, καθώς δεν ανέμενε τέτοια ερώτηση. Δεν υπήρχε περίπτωση να
του αποκαλύψει την περιπέτειά του και να απαντήσει “ντελιβεράς”. Ευτυχώς στρόφαρε
γρήγορα.
«Εργαζόμουν ως Brand Manager σε μια πολυεθνική. Τους τελευταίους μήνες προσωρινά δεν
εργάζομαι, αφού αφιερώθηκα στη συγγραφή του πονήματος που έχετε στα χέρια σας», ψέλλισε, ενώ
μικρές στάλες ιδρώτα φύτρωναν στο μέτωπό του. Η απάντηση ήταν πειστική, όμως ο
συνομιλητής έξυσε διερευνητικά το πηγούνι του.
«Πώς και αποφάσισες να διακόψεις την καριέρα σου και να αφοσιωθείς στη συγγραφή ενός
βιβλίου;», επέμεινε κοφτά εκείνος.
«Οι απαντήσεις που ζητάτε βρίσκονται όλες μέσα στο κείμενό μου, αγαπητέ κύριε Μάξιμε»,
αποκρίθηκε σιβυλλικά ο νεαρός μ’ ένα υπόγειο μειδίαμα.
«Χμμ, καλά το είχα υποψιαστεί λοιπόν! Έπεσες θύμα μιας πιτσιρίκας που σε απέρριψε, έπαθες
μπλακ - άουτ και τα παράτησες όλα, ρίχνοντάς το στο ποτό και το γράψιμο», συμπέρανε
θριαμβευτικά ο Εκδότης. «Το έχω ξαναδεί πάμπολλες φορές το επεισόδιο στη μακρά εκδοτική
μου καριέρα», συμπλήρωσε ξαπλώνοντας αυτοκρατορικά στην διευθυντική πολυθρόνα του.
Το ακόμα πλατύτερο χαμόγελο του Τζόνι επιβεβαίωσε τις υποψίες του.
«Θα είμαι ευθύς μαζί σου, νεαρέ. Προσωπικά, μου αρέσει πολύ ο τρόπος γραφής σου, είναι
μεστός, αυθεντικός, μακριά από τα γλυκανάλατα καλούπια του συρμού. Αλλά έχω την αμφιβολία αν
θ’ αρέσει στους αναγνώστες, αφού η γραφή σου είναι υπέρ του δέοντος εσωστρεφής και
εξομολογητική, χωρίς ίχνος πλοκής και διαλόγων. Είμαστε πολύ προσεκτικοί στα βιβλία που
εκδίδουμε και δεν θέλω να χρεωθεί ο Οίκος μας μια αποτυχία. Το γραπτό σου αποτελεί για μένα
μεγάλο ερωτηματικό για το πώς θα πάνε οι πωλήσεις. Επειδή όμως έχει αληθινά πρωτόγνωρο στυλ
και μου αρέσουν οι προκλήσεις, αποφάσισα να το εκδώσουμε», κατέληξε με στόμφο.
Τελειώνοντας τη φράση σηκώθηκε όρθιος και του έτεινε με θέρμη το χέρι. «Σε καλωσορίζω
στην επίλεκτη ομάδα των συνεργατών του Οίκου μας. Σιδεροκέφαλος!», βροντοφώναξε.
Το άκουσμα της αποδοχής, σε συνδυασμό με το ισχυρό σφίξιμο, έκανε τον Τζόνι να
ζαλιστεί. Γέμισε φρέσκο αέρα τα πνευμόνια του κι έμεινε σιωπηλός, παρατηρώντας τον
στιβαρό Εκδότη.
«Θα επικοινωνήσω τώρα κιόλας με την υπεύθυνη για να υπογράψεις τη σχετική σύμβαση. Και θα
το στείλουμε για εκτύπωση αμέσως, το γοργό και χάρη έχει! Επειδή είσαι νέος και άπειρος
συγγραφέας, θέλω να μας αφήσεις το project εν λευκώ. Θα αναθέσω το βιβλίο στην καλύτερή μας
επιμελήτρια και θα ασχοληθώ κι εγώ προσωπικά. Έχε μας εμπιστοσύνη!», φώναξε αποφασιστικά
και τον χτύπησε φιλικά στον ώμο.
Τα επόμενα λεπτά γκάζωσαν με απίστευτη ταχύτητα στα θολά μάτια του Τζόνι.
Οδηγήθηκε, τρεκλίζοντας, στο γραφείο μιας νεαρής δυναμικής κοπέλας με στενό ταγέρ και
κοκκάλινα γυαλιά, η οποία του διάβασε τη σύμβαση που έπρεπε να υπογράψει. Κατόπιν
του εξήγησε σε αυστηρό τόνο κάποιες τεχνικές λεπτομέρειες και του ζήτησε άμεσα το
αρχείο σε ηλεκτρονική μορφή για επιμέλεια και επεξεργασία. Ούτε που κατάλαβε πώς
βρέθηκε στο σπίτι του, ζαλισμένος από τις ξαφνικές εξελίξεις, με μια υπογεγραμμένη
159
Γιάννης Φαρσάρης

σύμβαση ανά χείρας. Τα τελευταία πράγματα που έκανε, πριν ξυπνήσει απ’ τη χαρμόσυνη
νάρκη, ήταν να αποστείλει μέσω ηλεκτρονικού ταχυδρομείου το έργο και να κανονίσει
τηλεφωνικά με τον Κίμωνα, τον συνεργαζόμενο φωτογράφο του Εκδοτικού Οίκου,
ημερομηνία για τη φωτογράφιση που απαιτούνταν για το εσώφυλλο του βιβλίου. Έπειτα
έφυγε σφαίρα έξω από το σπίτι του και χτύπησε με ορμή την πόρτα της γειτόνισσας.
«Άνοιξε Γιοβάννα, έχω καταπληκτικά νέα!». Η φωνή του ακουγόταν ξέχειλη από
ενθουσιασμό. Η Γιοβάννα ανησύχησε, βλέποντάς τον εκτός εαυτού. «Έστειλα ένα γραπτό
μου στον μεγαλύτερο Εκδοτικό Οίκο της χώρας και γυρίζω τώρα από το ραντεβού. Γιοβάννα, θα
εκδοθεί το πρώτο μου βιβλίο, το πιστεύεις;», αναφώνησε με σαγόνι που έτρεμε. Εκείνη έσμιξε
τα φρύδια με απορία.
«Δεν μου είχες πει ποτέ πως είσαι συγγραφέας», παρατήρησε παραξενεμένη.
«Τα μοναχικά βράδια καθόμουν κι έγραφα στον υπολογιστή τον πόνο μου για την Ιωάννα. Το
έστειλα στον Εκδοτικό Οίκο, τους άρεσε και αποφάσισαν να το εκδώσουν. Δεν είναι εκπληκτικό;».
Έσφιγγε τις γροθιές σαν ποδοσφαιριστής που πανηγυρίζει γκολ.
«Μακάρι, αγόρι μου, να σου πηγαίνουν όλα όπως τα θέλεις. Ξέρεις ότι η ευχή μου σε συνοδεύει
πάντα». Πάνω στην ευφορία του, δεν κατάφερε να διακρίνει τη μικρή σκιά δυσπιστίας που
είχε μείνει αποτυπωμένη στο βλέμμα της.
«Φεύγω τώρα, θα σε κρατήσω ενήμερη για τις εξελίξεις». Χωρίς να το καταλαβαίνει έτρεχε
αντί να περπατάει. Πήρε αμέσως το μηχανάκι κι έφυγε μαρσάροντας να συναντήσει τον
Τζο στα φανάρια. Τον βρήκε αραχτό να χαϊδεύει απαλά το αυτί του.
«Τι κάνεις εκεί;», τον ρώτησε απορημένος.
«Κοιτάζω να δω αν έχει ιδρώσει με όλα όσα συμβαίνουν γύρω μου, αλλά αυτό παραμένει
πεισματικά στεγνό!», ήταν η απρόσμενη απάντησή του. «Και δεν περνάει κι ο οξαποδώ να τον
κεράσω απ’ το φλασκί μου, να σουρώσει ασκαρδαμυκτί, ν’ ασχοληθεί με μένα πού ’χω πιει τα ψωμιά
μου και ν’ αφήσει ήσυχο τον πλανήτη!», συνέχισε απτόητος. Μόλις άκουσε την ανακοίνωση της
χαρμόσυνης είδησης έμεινε με το στόμα ανοιχτό.
«Τι λες, βρε ξεκάλτσωτε λέοντα; Θα γίνεις καλλιτέχνης; Η εν πολλαίς αμαρτίαις περιπεσούσα
λογοτεχνία πλάνεψε και τις δικές σου νύχτες; Τα καλά νέα απαιτούν να το γιορτάσουμε!», κραύγασε
ισορροπώντας ανάμεσα στην απορία και τον θαυμασμό. Έβγαλε απ’ την τσέπη του τζάκετ
το γνώριμο μεταλλικό φλασκί και του το πρόσφερε. Οι οδηγοί των αυτοκινήτων έβλεπαν
απορημένοι δυο παλαβούς στο πεζοδρόμιο ν’ αγκαλιάζονται και να πίνουν φωνασκώντας.
Η ψυχή του Τζόνι τσαλαβούτηξε στην ευεξία. Μετά από λίγο χαιρέτησε τον Τζο, γιατί
έπρεπε να οδηγηθεί στην πιτσαρία.
Όσο και αν προσπάθησε τις επόμενες μέρες, δεν ήταν σε θέση να λειτουργήσει.
Ακολουθούσε μηχανικά ένα υποτυπώδες ημερήσιο πρόγραμμα και χανόταν σε
ονειροπολήσεις με σύμμεικτες παραστάσεις της προηγούμενης και της τρέχουσας ζωής
του. Είχε μεταφερθεί στο βαθύριζο παρελθόν του παρασυρμένος απ’ την επίσκεψη στο
εταιρικό περιβάλλον του Εκδοτικού Οίκου. Όσο κι αν ήταν σίγουρος πως η ζωή στα
μοντέρνα βιομηχανικά κτίρια είχε διαγραφεί, δεν γινόταν να μην τον τσιγκλήσει η μικρή
γεύση της πρόσφατης επαφής. Ο κινητήρας της ζωής του είχε σταματήσει για κείνο το
χρονικό διάστημα. Χρειαζόταν μια σπίθα για να πάρει μπροστά ξανά κι ήξερε πως η
160
“JOHNNIE SOCIETY”

επανεκκίνηση θα γινόταν με το επόμενο τηλεφώνημα.
Δεν θυμόταν πόσες μέρες είχαν περάσει, όταν το τηλέφωνο κουδούνισε ξανά. Ήταν η
Μίνα, η επιμελήτρια του βιβλίου του που τον καλούσε για την τελική συνεννόηση. Είχε να
ξυριστεί από την προηγούμενη φορά που επισκέφτηκε τον Οίκο και έκρινε επιβεβλημένη
την περιποίησή του. Πλησιάζοντας προς το μοντέρνο κτίριο ένιωσε μέσα του τη μεγάλη
στιγμή να κοιλοπονάει. Η επιμελήτρια τού παρουσίασε ενθουσιωδώς το πρώτο αντίτυπο
και του ζήτησε τη γνώμη του. Ο Τζόνι χάιδεψε το βιβλίο σαν νεογέννητο μωρό μόλις το
πήρε στα χέρια του. Το εξώφυλλο κάλυπτε μια μοντέρνα πολύχρωμη υδατογραφία με την
υπογραφή του Αυγερινού, του μεγαλύτερου εν ζωή Έλληνα ζωγράφου, που απεικόνιζε μια
εξωτική παραλία με φουρτουνιασμένη θάλασσα.
«Τον πήρα τηλέφωνο να του διαβάσω ένα χαρακτηριστικό απόσπασμα και τον παρακάλεσα να
εικονογραφήσει το εξώφυλλο. Εντυπωσιασμένος μου ζήτησε να του στείλω ολόκληρο το έργο και σε
δύο μέρες μου επέστρεψε αυτόν τον υπέροχο πίνακα που κοσμεί το εξώφυλλο του βιβλίου σου», του
εξήγησε παραστατικά η επιμελήτρια.
«Δεν είναι εκπληκτικό; “Το νησί του ανεκπλήρωτου έρωτα” σε εικόνα! Η διάσημη υπογραφή
του θα βοηθήσει πολύ τις πωλήσεις μας!», συμπλήρωσε με στόμφο ο Εκδότης.
«Είναι πανέμορφο, σας ευχαριστώ», ψιθύρισε δειλά ο Τζόνι και τότε ακριβώς αντιλήφθηκε
πως οι τεχνικές του μάρκετινγκ εφαρμόζονταν πια ακόμα και στην τέχνη. Οι επόμενες
ατάκες τον επιβεβαίωσαν ακόμα περισσότερο.
«Είσαι νέος και άφθαρτος και τον πρώτο καιρό ο κόσμος θα διψάει να μάθει για σένα. Θα σου
ετοιμάσουμε μια διαφημιστική καμπάνια σε όλα τα ένθετα βιβλίου των εφημερίδων και, παράλληλα,
θα πρέπει υποστηρικτικά να σου κανονίσουμε συνεντεύξεις όπου μπορούμε. Μην ανησυχείς, θα σε
βοηθήσουν οι δικοί μας άνθρωποι στις απαντήσεις, έχουν τεράστια εμπειρία. Μίνα, τώρα που το
συζητάμε, θυμήσου οι φωτογραφίσεις για τα περιοδικά να γίνουν αποκλειστικά από τον δικό μας, τον
Κίμωνα, μη διανοηθείς να τους αφήσεις να βάλουν τους δικούς τους άσχετους. Και μόλις ο Τζόνι
αρχίσει να συζητιέται στις λογοτεχνικές στήλες, να του ετοιμάσουμε μια φαντασμαγορική παρουσίαση
για το βιβλίο. Μην ξεχάσουμε να καλέσουμε κι όλους τους πρωτοκλασάτους συγγραφείς του Οίκου
μας να παραστούν και να μιλήσουν για το βιβλίο. Θα μαζέψουμε αρκετή δημοσιότητα έτσι. Τζόνι,
αγόρι μου, μην ανησυχείς, ό,τι μπορούμε από την πλευρά μας θα το κάνουμε και με το παραπάνω για
να γίνεις διάσημος!», του φώναξε με πάθος γυρίζοντας προς το μέρος του.
Ο Τζόνι ένιωθε σαν “οδοντόκρεμα”, όση ώρα τους άκουγε να συζητούν για κείνον.
Σκοτείνιασε αντιλαμβανόμενος το μονοπάτι που ετοιμαζόταν να διαβεί.
«Θα γίνω διάσημος;», επανέλαβε με αφέλεια.
«Πώς αλλιώς θα πουλήσει το βιβλίο σου, βρε κουτό; Δεν λέω, καλή η πένα σου, αλλά στις μέρες
μας δεν αρκεί. Αν δεν σε γνωρίσει ο κόσμος, πώς θα σ’ αγοράσει;», απάντησε χαριτωμένα η
Μίνα. Το βλέμμα της γέμισε απορία, αφού ο νεαρός αδυνατούσε να συλλάβει το προφανές.
«Έχε μας εμπιστοσύνη, Τζόνι, την ξέρουμε καλά τη δουλειά μας!», του φώναξε με υπεροψία ο
Εκδότης και συνέχισε: «Βάλε την υπογραφή σου στο πρώτο αντίτυπο για το αρχείο του Οίκου μας.
Είναι το έθιμό μας από το πρώτο κιόλας βιβλίο κι αν δεν κάνω λάθος, το δικό σου βιβλίο είναι το υπ’
αριθμόν τρεις χιλιάδες τριακόσια δεκατρία. Εύχομαι να βγει γούρικο!», συμπλήρωσε δυνατά
αφήνοντας έναν μυκηθμό να διαρρεύσει. Ο Τζόνι υπέγραψε μηχανικά και δέχτηκε το
161
Γιάννης Φαρσάρης

δεύτερο αντίτυπο, μετά θερμής χειραψίας, από τα χέρια του Εκδότη.
«Μέχρι την ερχόμενη βδομάδα πιστεύω να το έχουμε απλώσει σ’ όλα τα βιβλιοπωλεία της
χώρας. Πήγαινε να ξεκουραστείς τώρα, γιατί σε περιμένει μεγάλος αγώνας. Μίνα, μην ξεχάσουμε να
μιλήσουμε με τη διαφημιστική για το βιβλίο του Τζόνι, για να οργανώσουμε τη στρατηγική μας.
Στείλε σήμερα κιόλας από ένα αντίτυπο του βιβλίου σε όλους τους κριτικούς των μεγάλων
εφημερίδων. Και κράτα με ενήμερο για τις εξελίξεις. Πρέπει να φύγω τώρα, έχω ήδη αργήσει!»,
κραύγασε με βυζαντινή μεγαλοπρέπεια. Ο Εκδότης αποσύρθηκε ικανοποιημένος και η
Μίνα άρχισε να του εξηγεί την επικοινωνιακή πολιτική που σκέφτονταν ν’ ακολουθήσουν
στην περίπτωσή του, σε συνεργασία με τη διαφημιστική εταιρεία. Ακουγόταν σαν
ενοχλητική μύγα στ’ αυτιά του κι έτσι προφασίστηκε ανειλημμένη υποχρέωση, προκειμένου
να αποχωρήσει. Θυμήθηκε βγαίνοντας να πάρει μερικά ακόμα αντίτυπα, να τα χαρίσει
στους φίλους του.
Το πρώτο τσιγάρο έξω στον πολύβουο δρόμο του φάνηκε στυφό. Η ιδέα να γίνει
“οδοντόκρεμα” στα χέρια των διαφημιστών του προκαλούσε αναγούλα. Σήκωσε το
βλέμμα στον ήλιο που όδευε προς τη δύση του. Έπρεπε να βιαστεί, γιατί θ’ αργούσε στη
βάρδια του στην πιτσαρία. Κατέβασε ξανά τον γενικό διακόπτη του μυαλού του να διώξει
τους δυσάρεστους αναλογισμούς και πήρε τον δρόμο της επιστροφής. Φορώντας το
χοντρό αδιάβροχο μπουφάν με το λογότυπο της πιτσαρίας, το αισθάνθηκε για πρώτη φορά
ξένο, έχοντας μπει ήδη σε άλλα μονοπάτια.
Το βράδυ πριν κοιμηθεί ξεφύλλισε το βιβλίο “του”, που είχε πάρει μαζί του φεύγοντας
από τον Εκδοτικό Οίκο. Το συνέκρινε με το κιτρινισμένο χειρόγραφο του παππού και
γέμισε ικανοποίηση. Ήταν χαρούμενος απ’ τη μια που θα έβγαζε σε κοινή ανάγνωση τον
επτασφράγιστο πόθο του παππού, αλλά και λυπημένος, καθώς κινδύνευε να γίνει έρμαιο του
εκδοτικού κέρδους. Έπρεπε να βρει έναν τρόπο να συνδυάσει την αξιοπρέπειά του με τη
δημοσιότητα των ιερών λόγων.
«Κάτι θα σκεφτώ, έχω μια βδομάδα καιρό», ψιθύρισε και καληνύχτισε την εικόνα του
παππού.
Τις επόμενες μέρες απέφυγε ν’ αναφέρει το παραμικρό στα δυο στενά του πρόσωπα,
αφού ήθελε να περάσει η βδομάδα χωρίς να τον απασχολεί αυτή η σκέψη. Αφέθηκε στο
δικτυακό σερφάρισμα και στην ανάγνωση προσωπικών ημερολογίων αγνώστων χρηστών με
τη μορφή blogs. Θα ήθελε πολύ κι εκείνος να έχει το δικό του blog και να καταγράφει τις
σκέψεις του. Ακόμα καλύτερα θα ήθελε να έχει τη δική του προσωπική σελίδα με ό,τι
καλύτερο συνέλεγε από τον ιστό. Υποσχέθηκε στον εαυτό του πως θα το υλοποιούσε, όταν
μελλοντικά θα έβρισκε χρόνο και κυρίως διάθεση και ξανάπεσε στον λήθαργο της
αναμονής.
Η ζωή του βάδιζε συντονισμένη στον ρυθμό που έδιναν τα τηλεφωνήματα της Μίνας,
της αγχωμένης επιμελήτριας. Αδυνατούσε να θυμηθεί πόσες μέρες είχαν περάσει από το
πρώτο χαρμόσυνο τηλεφώνημα. Τον ενημέρωνε διαρκώς για την προετοιμασία της
κυκλοφορίας του βιβλίου και η υψηλή συχνότητα των τηλεφωνημάτων της έδειχνε πως
είχαν επενδύσει πολλά σ’ εκείνον. Τελευταία φορά είχε μιλήσει μαζί της την Παρασκευή το
απόγευμα, οπότε και τον ενημέρωσε πως η τοποθέτηση στα ράφια των βιβλιοπωλείων είχε
162
“JOHNNIE SOCIETY”

σχεδόν ολοκληρωθεί. Και πως την ερχόμενη εβδομάδα θα ξεκινούσε επίσημα η
μεθοδευμένη, πολυμέτωπη επίθεση επικοινωνίας σε όλα τα μέσα ενημέρωσης: στα σχετικά
με το βιβλίο ένθετα εφημερίδων, στα εξειδικευμένα περιοδικά και δικτυακούς τόπους και
στις πολιτιστικές εκπομπές ραδιοφώνου και τηλεόρασης. Είχαν ετοιμάσει ήδη τη μακέτα
της έντυπης προβολής, είχαν γίνει ήδη και οι πρώτες επαφές με τους δημοσιογράφους για
συνεντεύξεις κι είχε κλειστεί το ραντεβού στο στούντιο για τη φωτογράφιση. Η προβολή θα
περιλάμβανε διαφημιστικές καταχωρίσεις, παρουσιάσεις, συνεντεύξεις και δωρεάν διανομή
αντιτύπων μέσα από διαγωνισμούς. Η Μίνα τον ενημέρωσε μάλιστα πως την Κυριακή θα
δημοσιεύονταν οι πρώτες κριτικές στα υψηλής κυκλοφορίας φύλλα εφημερίδων από τους
πιο διάσημους βιβλιοκριτικούς της χώρας.
«Κράτα την αναπνοή σου, μικρέ, η απογείωση αρχίζει!», ήταν η τελευταία της ατάκα που
γράφτηκε μέσα του ανεξίτηλα. Θα έπρεπε να κρατήσει την αναπνοή του για δυο ακόμα
μέρες και να ελέγξει με πολύ κόπο τους ακανόνιστους παλμούς της καρδιάς του.
Σάββατο βράδυ μετά τη δουλειά δεν άντεξε και παρά το ανυπόφορο κρύο και το
ψιλοβρόχι, κατέβηκε μέχρι την Ομόνοια. Φορτώθηκε μια στοίβα με όλες σχεδόν τις
μεγάλες εφημερίδες, πέταξε σ’ έναν κάδο το περιττό βάρος των ιλουστρασιόν
διαφημιστικών ενθέτων κι έφυγε καρφί για τη θαλπωρή του σπιτιού του. Όρθιος από την
αγωνία και τη λαχτάρα αναζήτησε την πρώτη κριτική για το βιβλίο του. Η αναπνοή του
σταμάτησε διαβάζοντας τις πρώτες λέξεις.
“Ένας πρωτοεμφανιζόμενος συγγραφέας κάνει τη μεγάλη έκπληξη. Μια πρωτοπρόσωπη
ερεθιστική λεκτική περιπλάνηση μάς ταξιδεύει σε μια πρωτόγνωρη αποκάλυψη: Στην καρδιά του κάθε
άνδρα κρύβεται ένα μυστηριώδες νησί, όπου φυσομανάει ο έρωτας και χορεύουν στον παλμό του τα
προσωπικά υπαρξιακά φαντάσματα. Η συναρπαστική ρευστότητα του ακατέργαστου λόγου μάς
προκαλεί ν’ ανοίξουμε τις κακοφορμισμένες ερωτικές κρυφές πληγές μας και να τις βυθίσουμε στον
αιώνιο Ενεστώτα...”.
Χωρίς να μπορεί να συλλάβει πως η κριτική αναφερόταν σ’ εκείνον, άνοιξε άλλη
εφημερίδα.
“Πρόκειται για ένα ψυχογράφημα ολκής, που διαβάζεται απνευστί. Η ιδιότυπη αφηγηματική
δεινότητα του νεόφυτου συγγραφέα τον εκτινάσσει αυτομάτως στους μεγάλους μαέστρους του
σύγχρονου γραπτού λόγου...”.
Πέταξε έκπληκτος την εφημερίδα στον αέρα και κατέφυγε εσπευσμένα σε μια γερή
δόση αλκοόλης, για να μπορέσει να συνεχίσει.
“Πρόκειται για ένα ατμοσφαιρικό ερωτικό απαύγασμα, χωρίς ψεγάδι, που ξεγυμνώνει βίαια το
κεκαλυμμένο εγώ. Τα διανθίσματα καθαρεύουσας και λαϊκής αργκό του περασμένου αιώνα
μεταμορφώνονται μαγικά σε πολύχρωμες συνιστώσες μιας “out of time” πνιγηρής
πραγματικότητας...”.
Οι διθυραμβικές κριτικές στο βιβλίο που έφερε τ’ όνομά του, ήταν κάτι παραπάνω από
απρόσμενες. Ένα τσιγάρο τού χαλάρωσε τα τεντωμένα νεύρα.
«Ή οι τύποι στον Εκδοτικό Οίκο είναι πολύ μάγκες στην προώθηση ή ο παππούς Καρυστιανός
ήταν τεράστιος λογοπλάστης!», συλλογίστηκε φωναχτά. Μετά το πρώτο σοκ άπλωσε τις
εφημερίδες στο κρεβάτι και κάθισε να διαβάσει αναλυτικά τα δημοσιεύματα που τον
163
Γιάννης Φαρσάρης

αφορούσαν. Σχεδόν όλες είχαν παρουσίαση του βιβλίου ή κριτική. Άρχισε να ξυπνάει για
τα καλά η επαγγελματική του μνήμη.
«Η “κάλυψη” του “τάργκετ γκρουπ” που κατάφεραν μέσα σε μία μόνο μέρα είναι εκπληκτική! Οι
άνθρωποι έπιασαν τρελά “τζι αρ πις”, με τρομερές “πιέσεις” στο “λανσάρισμα” κι έχουν τσακίσει τa
“εφ θρι πλας”!», παραδέχτηκε ο μαρκετάς που κοιμόταν εντός του. Η εμβριθής γνώση που
διέθετε του επέτρεπε να αξιολογήσει επ’ ακριβώς την προβολή του βιβλίου του. Άρχισε
σιγά - σιγά να το διασκεδάζει κιόλας. Το πρωινό φως που τρύπωσε απ’ το παράθυρο
προμήνυε την έλευση μιας ξεχωριστής μέρας. «Πάλι απέτυχες, μικρέ, να προβλέψεις τι θα σου
ξημερώσει!», αυτοσαρκάστηκε κι ετοιμάστηκε να ξαπλώσει. «Από μαρκετάς έγινες ντελιβεράς
κι από ντελιβεράς έγινες συγγραφέας λοιπόν! Στου Καραγκιόζη το γάμο κλέφτηκε η συμπεθέρα!
Καληνύχτα σας, κύριε Νομπελίστα, τους χαιρετισμούς μου στην αξιολάτρευτη σύζυγό σας», ήταν τα
τελευταία ξέπνοα λόγια του πριν σβήσει.
Το επόμενο μεσημέρι σηκώθηκε φρέσκος, ντύθηκε και ξεπόρτισε χωρίς καν να πιει
καφέ. Χτύπησε πρώτα την πόρτα της Γιοβάννας και κατόπιν επισκέφθηκε το σταυροδρόμι
του Τζο, δίνοντάς τους από ένα βιβλίο και επαναλαμβάνοντας ακριβώς τα ίδια κοφτά
λόγια.
«Θυμάσαι την Ιωάννα, την κοπέλα που με σημάδεψε και μ’ έκανε να ξενυχτάω γράφοντας; Πάρε
να διαβάσεις όσα πονεμένα έγραφα τα βράδια για εκείνη». Αποφεύγοντας να τους κοιτάξει στα
μάτια, έφευγε δικαιολογούμενος πως είναι άυπνος και άρρωστος κι έπρεπε να κοιμηθεί. Δεν
ήθελε ν’ ανοίξει ακόμα κουβέντα μαζί τους, γιατί φοβόταν μήπως παρασυρθεί και προδώσει
το μυστικό του. Δεν το είχε χωνέψει καλά ούτε κι ο ίδιος και ήθελε τον χρόνο σύμμαχο.
Επέστρεψε στην ανάγνωση των εφημερίδων. Εντρύφησε για μια ακόμα φορά προσεκτικά
σε όλα τα άρθρα που τον αφορούσαν, θέλοντας να διαβάσει πίσω από τις λέξεις. Για τον
κόσμο εκείνος ήταν ο συγγραφέας κι έπρεπε να συνηθίσει με την ιδέα. Διάβαζε διαρκώς το
όνομά του στο εξώφυλλο του βιβλίου για να το πιστέψει και ονειρευόταν τον παππού
Καρυστιανό της παλιάς φωτογραφίας να τον βοηθά με μια τσάπα στο θάψιμο του
μυστικού. Η ιδέα πως ο παππούς επιθυμούσε τη δημοσιοποίηση του έργου του, κρύβοντάς
το επιμελώς στην ντουλάπα, τον παρηγορούσε όσο τίποτα.
Τέντωσε το κορμί του να ξεπιαστεί και επιχείρησε να συνθέσει τα κομμάτια του νέου
παζλ που του επεφύλασσε η ροή. Ήταν πια και επισήμως συγγραφέας, έστω κι από σπόντα.
Έπρεπε να προσαρμοστεί στις ανάγκες του νέου ρόλου και να παίξει το παιχνίδι με τους
κανόνες του. Τίποτα δεν τον εξέπληττε πλέον απ’ τη στιγμή που ήρθαν τα πάνω κάτω στην
τακτοποιημένη του ζωή. Άφησε τη μέρα να κυλήσει αναίμακτα, χωρίς ίχνος ανθρώπινης
επαφής. Χρειαζόταν χρόνο για τον εαυτό του. Η βραδινή βόλτα διανομών τον
ταλαιπώρησε κι ήταν η πρώτη φορά που δεν ένιωσε τη βροχή να του ξεπλένει τη μνήμη.
Βεβαιώθηκε πως ο μόνος τρόπος να σβηστεί το παρελθόν ήταν η νέα δράση που είχε
αίφνης εισχωρήσει στη ζωή του. Παράτησε τις σκέψεις μετέωρες και κοιμήθηκε αφήνοντας
την καινούρια ασημόσκονη να του φωτίζει τα όνειρα.
Το ερχόμενο πρωί τον ξύπνησε ο δαιμονισμένος ήχος του τηλεφώνου. Έτρεξε προς το
σαλόνι σκουντουφλώντας και απάντησε ξεψυχισμένα. Η γνωστή γυναικεία φωνή στη
γραμμή τον τίναξε για τα καλά.
«Θρίαμβος, Τζόνι μου, θρίαμβος! Δεν ξέρω αν διάβασες τις χθεσινές κριτικές, ήταν όλες
164
“JOHNNIE SOCIETY”

διθυραμβικές! Από το πρωί σήμερα γίνεται ένας πανικός στο γραφείο μας. Ήδη ξεκίνησαν οι
δημοσιογράφοι να ρωτούν περισσότερα στοιχεία για σένα και να σε ψάχνουν για συνέντευξη.
Επικοινωνήσαμε και με μερικά κεντρικά βιβλιοπωλεία και μας είπαν ότι από το πρωί το βιβλίο σου
ζητιέται σαν τρελό. Ο κύριος Μάξιμος ζήτησε να έρθεις επειγόντως στον Εκδοτικό Οίκο, γιατί
πρέπει να κάνουμε εσπευσμένα ένα meeting, να οργανώσουμε τις επόμενες κινήσεις μας!», κραύγασε
η Μίνα τσιρίζοντας από την ένταση.
Χρειαζόταν επειγόντως έναν καφέ. Στα τυφλά πλύθηκε, ντύθηκε και βυθίστηκε στις
ρουφηξιές καφεΐνης και νικοτίνης. Το πρωί δεν ήταν ποτέ η αγαπημένη του ώρα, πόσο
μάλλον όταν μια αφιονισμένη επιμελήτρια τον ξεσήκωνε λέγοντάς του πως οι
δημοσιογράφοι και το αναγνωστικό κοινό ασχολούνταν διακαώς μαζί του. Το πρωινό
τσίτωμα τον ενόχλησε έντονα, αφού του θύμισε το άγχος της παλιάς του καριέρας. Όλη η
χαλαρωτική διάθεση του ύπνου μετατράπηκε σε άρνηση.
«Μύρισε ευραργύρια ο αυτοκράτορας Μάξιμος και τρέχουν όλοι οι καημένοι πανικόβλητοι. Όμως
δεν θα με κάνετε εσείς να κουβαλιέμαι πρωινιάτικα στο κέντρο!», αποδοκίμασε κάνοντας έναν
μορφασμό απέχθειας. Είχε αρχίσει να ξυπνάει και να παίρνει ξανά στροφές. «Ας εξετάσουμε
ξανά τα δεδομένα, πού ’ναι το χαρτί και το μολύβι;». Έβαλε έθνικ χαλαρωτική μουσική, τράβηξε
το τηλέφωνο απ’ την πρίζα και κάθισε αναπαυτικά στο τραπέζι που χρησιμοποιούσε ως
γραφείο. Άρχισε σκυμμένος να εφαρμόζει τις παλιές μεθόδους ανάλυσης των δεδομένων.
«Λοιπόν, έχουμε και λέμε: Ο Εκδοτικός Οίκος εξέδωσε το βιβλίο μου, παρότι είμαι άγνωστος
συγγραφέας. Φιλανθρωπικό ίδρυμα δεν είναι, Ανώνυμη Εταιρεία είναι, άρα πήραν το ρίσκο με την
ελπίδα να πουλήσει και να μαζέψουν τα φράγκα. Λογικό κι επόμενο. Έστειλαν το βιβλίο στους
κριτικούς και θέλουν να το διαφημίσουν, για να το πουσάρουν στο κοινό. Οι κριτικοί ενθουσιάστηκαν
και έγραψαν υπερβολικά θετικά σχόλια. Το γεγονός ότι όλοι δημοσίευσαν καλές κριτικές, σημαίνει ότι
το βιβλίο είναι άσπρο και παχύ, της μάνας του καμάρι. Η χαρά του κάθε Εκδοτικού Οίκου δηλαδή.
Το αναγνωστικό κοινό είναι διψασμένο για νέες ιδέες και θα αγοράσει το βιβλίο. Μαζί όμως με το
κείμενο θέλουν να γνωρίσουν και τον άνθρωπο που το εμπνεύστηκε. Νέο, φρέσκο, άφθαρτο
πρόσωπο, ίσον καινούριο προϊόν για λανσάρισμα. Ο Εκδοτικός Οίκος επένδυσε πάνω στο νέο προϊόν,
οι ενδείξεις είναι ιδανικές και τώρα θέλει να μεγιστοποιήσει το κέρδος εκτινάσσοντας τις πωλήσεις.
Λογικό κι επόμενο κι αυτό. Συμπέρασμα: Το κοινό θέλει φρέσκες σαλάτες έμπνευσης και λαμπερούς
πρωταγωνιστές, ο Εκδότης θέλει πωλήσεις, τα Μέσα Ενημέρωσης θέλουν να είναι η πλατφόρμα
όπου διαδραματίζονται οι εξελίξεις, εσύ Τζόνι, τι θέλεις;», αναρωτήθηκε φωναχτά.
Το χαρτί είχε γεμίσει από κουτάκια, βελάκια και διαγράμματα ροής. Είχε μια
μοναδική ικανότητα να αναλύει τα δεδομένα πριν καταλήξει σε ετυμηγορία. «Το μόνο
σίγουρο είναι πως δεν θέλω να γίνω οδοντόκρεμα!», αναφώνησε με οργή. «Δεν θα σας αφήσω να
παίξετε μπιλιάρδο στην πλάτη μου, εγώ θ’ αποφασίζω στο εξής για το τι θα γίνεται με μένα». Είχε
αρχίσει να τρέμει ολόκληρος από θυμό και μια σκληρή διάθεση για εκδίκηση τον κυρίευσε.
«Τι στον διάτανο μαρκετάς ήμουνα τόσα χρόνια! Σιγά μη σας αφήσω να με χρησιμοποιήσετε και μετά
να με πετάξετε! Την πάτησα μια φορά, δεν την ξαναπατάω! Εγώ το μόνο που ήθελα από την αρχή
είναι να διαβάσει ο κόσμος την εκπληκτική έμπνευση του παππού. Δεν δίνω δυάρα τσακιστή για τη
δόξα σας! Αυτή τη φορά εγώ θα κάνω παιχνίδι πάνω σας, όχι εσείς στην καμπούρα μου!», κατέληξε
θριαμβευτικά.
Ένα πλατύ χαμόγελο έλαμψε στα χείλη του, καθώς έβλεπε πως το γύρισμα του τροχού
165
Γιάννης Φαρσάρης

τον είχε φέρει πάλι σε θέση ισχύος. Σηκώθηκε όρθιος, τράβηξε μια τελευταία γουλιά καφέ
και κατευθύνθηκε προς την κρεβατοκάμαρα. Ξαναβλέποντας τη σχεδόν διαλυμένη
ντουλάπα που έκρυβε το δικό του μυστικό, έσκυψε να φιλήσει ευλαβικά το γερασμένο ξύλο.
Φόρεσε το πιο τριμμένο τζιν που είχε και από πάνω το αγαπημένο του μαύρο μπλουζάκι
με τον Τσε Γκεβάρα. Ξέθαψε απ’ την ντουλάπα κι έναν ξεχασμένο μπορντό μπερέ που είχε
αγοράσει φοιτητής και τον σφήνωσε πάνω απ’ τα άγρια μαλλιά του. Είχε έρθει η ώρα να
κάνει τη δική του επανάσταση. Λίγο πριν φύγει, στάθηκε απέναντι απ’ το κάδρο του
παππού Ιωάννη Καρυστιανού και τον θαύμασε.
«Μην ανησυχείς, καλέ μου συνονόματε, το χειρόγραφό σου έπεσε σε καλά χέρια, θα σε βγάλω
ασπροπρόσωπο!», υποσχέθηκε και υποκλίθηκε με σεβασμό. Η διαδρομή προς το κέντρο τού
φάνηκε πιο σύντομη αυτή τη φορά. Όλοι του οι νευρώνες λειτουργούσαν τεντωμένοι και
μια πρωτόγνωρη ευθυμία τον είχε καταλάβει. Η δικιά του πραότητα ερχόταν σε πλήρη
αντίθεση με τον πρωινό Δευτεριάτικο πανικό που επικρατούσε στον διάδρομο του
Εκδοτικού Οίκου. Κούνησε το κεφάλι με τον αέρα του βετεράνου γνώστη και καλημέρισε
ήρεμα τη Μίνα.
«Καλώς τον Τζόνι μας, το αστέρι μας! Γιατί άργησες βρε παλιόπαιδο; Ο κύριος Μάξιμος σε
περιμένει με αγωνία. Μιλάει απ’ το πρωί για σένα στα τηλέφωνα, το βιβλίο σου πάει σφαίρα, σε μια
βδομάδα θα είναι best seller! Πάμε στο meeting room και τον ειδοποιώ αμέσως να έρθει»,
βροντοφώναξε λάμποντας από έξαψη.
Δεν μπήκε καν στον κόπο να της απαντήσει. Την κοίταξε μόνο με τα σίγουρα,
εκφραστικά του μάτια και ζήτησε από τη γραμματέα ευγενικά έναν δυνατό διπλό
εσπρέσσο. Με αργές κινήσεις κατευθύνθηκε προς την αίθουσα συσκέψεων και κάθισε
αναπαυτικά περιμένοντας. Σε λιγότερο από ένα λεπτό η αίθουσα άρχισε να σφύζει από ζωή
και σιγά - σιγά κατέφθασαν όλες οι κεφαλές του Οίκου, που τον καλημέριζαν σφίγγοντάς
του με θέρμη το χέρι. Τελευταίος μπήκε ο Εκδότης που τον αγκάλιασε και τον ασπάστηκε
με ενθουσιασμό.
«Καλά το είχα μυριστεί εγώ πως το βιβλίο σου θα τσακίσει κόκκαλα! Πρέπει να βιαστούμε, γιατί
οι επόμενες κινήσεις μας είναι κρίσιμες. Δεν ξέρω αν συστηθήκατε, φώναξα όλους τους υπεύθυνους
του Οίκου μας για να οργανωθούμε. Είναι εδώ μαζί μας η Διευθύντρια Διαφήμισης που έχει ήδη
αρχίσει να επεξεργάζεται το πλάνο προβολής του βιβλίου σου σε όλα τα ειδικά έντυπα και τις
εκπομπές σε ραδιόφωνα και τηλεοράσεις. Εννοείται, βέβαια, πως θα ρίξουμε ακόμα περισσότερα
λεφτά στην προώθηση και θα ζητήσουμε ακόμα περισσότερα advertorials, παρουσιάσεις και
συνεντεύξεις. Να σου συστήσω και την Αντονέλλα, την τρομερή μας υπεύθυνη Δημοσίων Σχέσεων,
την οποία θα πρέπει να υπακούς τυφλά. Θα σου επιμεληθεί προσωπικά όλες τις συνεντεύξεις και στο
σωστό timing, θα κάνουμε την επίσημη παρουσίαση του βιβλίου σου. Κάτσε πρώτα ν’ αρχίσει να
μιλάει όλη η Ελλάδα για σένα και μετά θα κάνουμε την τελική μας αντεπίθεση.
Είσαι το δυνατό μας χαρτί, Τζόνι μου και θέλω να ανταποκριθείς στον ρόλο σου επάξια. Στο εξής
θα πρέπει να προσέχεις τι λες, τι φοράς, πού συχνάζεις, τα πάντα! Αντονέλλα, κανόνισε σε
παρακαλώ να βγεις σήμερα κιόλας με τον Τζόνι στα μαγαζιά να του επιμεληθείς την εμφάνιση, με
δικά μας έξοδα βέβαια. Φτιάξ’ του ένα νεανικό, αλλά συνάμα σοβαρό προφίλ και μην ξεχάσεις να του
φορέσεις γυαλιά, αυτά τα καινούρια χωρίς σκελετό, για μια πιο ιντελεκτουέλ πινελιά. Πρέπει να
166
“JOHNNIE SOCIETY”

απευθυνθούμε και στα δύο κοινά. Το ύφος του λόγου θα μας φέρει μεγαλύτερους σε ηλικία
αναγνώστες, ενώ η νεανική του φατσούλα θα σπρώξει τους πιτσιρικάδες. Τζόνι μου, πρόσεχε και συ
βρε αγόρι μου πώς ντύνεσαι, δεν είναι δυνατό να κυκλοφορείς σαν φοιτητής με μπλουζάκι του Τσε
Γκεβάρα!». Οι λέξεις έβγαιναν απ’ το στόμα του πυρακτωμένες. Οι συνεργάτες του
κρέμονταν απ’ τα χείλη του και κατέγραφαν νευρικά και μεθοδικά τις οδηγίες του. Ο Τζόνι
τον άφησε να ολοκληρώσει τον ειρμό του, για να μην τον διακόψει.
«Μου επιτρέπετε λίγο, πριν συνεχίσετε;». Η φωνή του ακουγόταν ήρεμη, σταθερή κι όλοι
γύρισαν με δέος προς την πλευρά του. «Να σας ξεκαθαρίσω κάτι απ’ την αρχή, για να μην
δημιουργηθεί καμιά παρεξήγηση μεταξύ μας και παιδεύεστε άδικα». Μερικά βλέμματα
συνοφρυώθηκαν με το άκουσμα των λόγων του. «Θα είμαι σαφής και περιεκτικός. Ξεχάστε ό,τι
ξέρατε μέχρι τώρα. Δεν έχω σκοπό να δώσω καμιά συνέντευξη, ούτε να φωτογραφηθώ, ούτε να
κάνω τον γραφικό λόγιο περιηγητή των μίντια. Εγώ δεν γίνομαι μαϊντανός, προτιμώ να μείνω
δυόσμος μυρωδάτος στο δικό μου το παρτέρι. Όταν όλοι μιλούν ακατάπαυστα, κάποιοι πρέπει να
σιωπούν. Και προς Θεού, κύριε Μάξιμε, αν θέλετε να τα πάμε καλά μεταξύ μας, σας παρακαλώ να
μην ξανασχολιάσετε το ντύσιμό μου. Έχω περάσει πολλά χρόνια πνιγμένος από γραβάτες και δεν
έχω καμιά διάθεση να ξαναβάλω τη θηλιά στον λαιμό μου», ξέρασε τις φράσεις με οργή. Μια
παγερή σιωπή απλώθηκε στον χώρο. Όλοι στράφηκαν προς την αναψοκοκκινισμένη μορφή
του Εκδότη.
«Τί ’ναι αυτά που μου τσαμπουνάς, βρε αχάριστε; Σου δίνω την ευκαιρία να γίνεις πρώτο όνομα
στην εκδοτική πιάτσα, να κυκλοφορήσεις το best seller της χρονιάς, να παίζει η φάτσα σου παντού κι
εσύ μου λες πως δεν θες να συμμετέχεις;», τραύλισε πνιγμένα. Με μια απότομη κίνηση ξέσφιξε
λίγο τη γραβάτα του ν’ αναπνεύσει.
«Οφείλω να σας ευχαριστήσω για την καλή σας διάθεση, κύριε Μάξιμε, αλλά επιτρέψτε μου να
αμφιβάλλω σφόδρα για την αγαθότητα των προθέσεών σας. Δεν θέλετε να με κάνετε πρώτο όνομα
από καλοσύνη, αλλά για να τα κονομήσετε από τις πωλήσεις», αποκρίθηκε ο Τζόνι μ’ ένα
ειρωνικό χαμόγελο. Το πρόσωπό του ήταν το μόνο ήρεμο μέσα στην αίθουσα. «Θυμάμαι
πολύ καλά πως στη σύμβαση που έχουμε υπογράψει», συνέχισε, «δεν αναφέρεται πουθενά η
υποχρέωσή μου να δίνω συνεντεύξεις, να φωτογραφίζομαι και να παρίσταμαι σε γραφικές
εκδηλώσεις. Δεν ξέρω αν έχετε καλομάθει από άλλους ψωνισμένους συγγραφείς που πετάνε τη
σκούφια τους για λίγα λεπτά δημοσιότητας, εγώ όμως, καλώς ή κακώς, έχω πάρει τις αποφάσεις μου.
Απλά, ήθελα να σας ενημερώσω, για να μην κουράζεστε άσκοπα. Κάντε ό,τι εσείς κρίνετε σωστό,
ώστε να πάει καλά το βιβλίο και να εισπράξετε τα φράγκα που δικαιούστε, αλλά μη με ανακατέψετε.
Ο λόγος που ήθελα να εκδοθεί το κείμενό μου είναι καθαρά προσωπικός κι όχι για να γίνω διάσημος.
Αξιοσέβαστε κύριε Μάξιμε, γνωρίζετε καλύτερα από μένα πως για να γίνει ένα βιβλίο best seller δεν
αρκούν οι δημόσιες σχέσεις. Αν τα γραφόμενα δεν αγγίξουν την ψυχή του κοινού, όλα πάνε βερεσέ»,
κατέληξε στοχαστικά. Τα βλέμματα των συνεργατών άρχισαν να συναντιούνται με πανικό.
«Δηλαδή μας δηλώνεις ρητά και κατηγορηματικά πως δεν πρόκειται να συμμετέχεις σε καμιά
ενέργεια προώθησης του βιβλίου σου; Έλα Χριστέ και Παναγιά, τι είναι αυτά που ακούω
Δευτεριάτικα!», βόγκηξε και σταυροκοπήθηκε ο Εκδότης. Η επίκληση του Θείου έκανε
εμφανές σε όλους πως δεν είχε κανένα πιο χειροπιαστό επιχείρημα να τον πείσει. Ο Τζόνι
ήπιε μια τελευταία γουλιά απ’ τον καφέ του και σηκώθηκε όρθιος με αργές κινήσεις,
167
Γιάννης Φαρσάρης

απευθύνοντάς τους τον λόγο. Η φωνή του ανάβλυζε γάργαρη από τα σπλάχνα του βουνού
της ξεχασμένης του καριέρας.
«Σας θυμίζω πως έχω εργαστεί για πέντε χρόνια ως υπεύθυνος προώθησης της μεγαλύτερης
οδοντόκρεμας στη χώρα και, ως εκ τούτου, γνωρίζω από πρώτο χέρι τα μαρκετινίστικα κόλπα. Θα
σας πω ένα μικρό μυστικό, για να μην αγχώνεστε τσάμπα. Μαζευτήκατε εδώ να σχεδιάσετε την
ανάδειξη του προφίλ ενός νέου ανερχόμενου συγγραφέα. Σας συμβουλεύω, εντελώς φιλικά, να μην
ακολουθήσετε για ακόμα μια φορά την πεπατημένη. Σκεφτείτε έξυπνα, ίσως αυτό που κάνω σας
συμφέρει. Ένας μυστηριώδης πρωτοεμφανιζόμενος συγγραφέας, που κανείς δεν τον έχει δει ή
ακούσει ποτέ, θα εξιτάρει ακόμα περισσότερο τη φαντασία του κοινού, θα κεντρίσει την περιέργειά
του και θα σας εκτινάξει τις πωλήσεις. Αυτό δεν είναι το ζητούμενό σας; Ίσως τα πράγματα είναι πιο
απλά απ’ ό,τι φαντάζεστε. Σας φιλώ όλους σταυρωτά και σας αφήνω να συνεχίσετε την εργασία σας.
Χάρηκα πολύ που σας γνώρισα και σας εύχομαι καλή δύναμη!», τους αποχαιρέτησε με
αποφασιστική, ελαφρά υπεροπτική φωνή και τους γύρισε την πλάτη φεύγοντας.
Όλοι είχαν μείνει κόκκαλο με την πρότασή του, ειδικά ο ίδιος ο Εκδότης.
Συνειδητοποίησε ξαφνικά πως ο παράξενος μακρυμάλλης νεαρός όχι μόνο διέθετε ισχυρή
πένα, αλλά και δυνατή γνώση και ένστικτο. Αμέσως, με πλατύ χαμόγελο, στράφηκε προς
τους συνεργάτες του.
«Μ’ αρέσει τελικά ο μικρός! Μπορεί να είναι λίγο ιδιόρρυθμος, αλλά έχει απόλυτο δίκιο. Λοιπόν,
σχεδιάζουμε ολική αλλαγή πλεύσης. Ακυρώστε όλες τις διαφημιστικές καταχωρίσεις και τις
παρουσιάσεις κι αφήστε το βιβλίο να κυλήσει μοναχό του. Αν σας ενοχλούν οι δημοσιογράφοι, να
τους απαντάτε πως ο συγγραφέας δεν επιθυμεί να παραχωρήσει συνεντεύξεις και πως ό,τι έχει να πει
είναι γραμμένο στο βιβλίο του. Αφήστε τους να βράσουν στο ζουμί τους, μόνο όφελος θα προκύψει
για μας! Ο Ζορρό θ’ αποκαλύψει τη μάσκα του όταν το κρίνει εκείνος!», κατέληξε υψώνοντας
θριαμβευτικά τα χέρια του. Το τρανταχτό γέλιο του μεσήλικα γέμισε το δωμάτιο κι έβαλε
τις καρδιές όλων των συνεργατών στη θέση τους.
Βγαίνοντας απ’ το κτίριο ο νεαρός, αποφάσισε να κάνει μια μεγάλη βόλτα στην πόλη.
Αφοσιώθηκε στις εκφράσεις των περαστικών, μια συνήθεια που είχε εγκαταλείψει τελευταία,
έχοντας όμως πια έναν ακόμα λόγο. Έβλεπε στα πρόσωπά τους υποψήφιους αναγνώστες
του βιβλίου του. Γνώριζε καλά πως ο καθένας απ’ αυτούς ίσως έκρυβε μια ερωτική πληγή
μέσα του και το βιβλίο θα τον βοηθούσε να την ανοίξει και να την περιποιηθεί. Ένιωθε
μετά από καιρό υπερήφανος που είχε την τιμή να απλώσει τις καταχωνιασμένες σκέψεις του
φωτισμένου παππού Ιωάννη στην κοινωνία. Ήταν πλέον βέβαιος πως οι απλοί άνθρωποι θα
αγκάλιαζαν ζεστά το βιβλίο και θα το διέδιδαν στόμα - στόμα. Καμιά τεχνική προώθησης
δεν μπορούσε να συγκριθεί με την Αλήθεια που κρύβεται πίσω από τις λέξεις…
168
“JOHNNIE SOCIETY”

.:: V ::.
ΠΡΩΤΗ ΚΙΝΗΣΗ ΠΟΥ ΕΚΑΝΕ ΜΕ ΤΟ ΠΟΥ ΜΠΗΚΕ ΣΤΟ ΣΠΙΤΙ ήταν να αποσυνδέσει το
τηλέφωνο απ’ την πρίζα. Πάνω στη λαχτάρα του να εκδοθεί το βιβλίο, είχε
δώσει τον αριθμό του στους υπεύθυνους του Εκδοτικού Οίκου για τις ανάγκες
της πρώτης επικοινωνίας. Ήξερε καλά πως στην πορεία θα βρίσκονταν ξανά στην ανάγκη
να τον καλέσουν, σπάζοντας την πολύτιμη ιδιωτικότητα που είχε χτίσει. Το βιβλίο ήταν
ήδη τοποθετημένο στα ράφια των βιβλιοπωλείων, ο δικός του στόχος είχε επιτευχθεί και
δεν είχε καμιά διάθεση να χαλάσει την πολυπόθητη ηρεμία του για κανέναν. Θα έπαιζε πια
με τους δικούς του όρους και θα τους καλούσε μονάχα όταν εκείνος θα το ήθελε. Ούτε με
πιστόλι στον κρόταφο δεν θα άλλαζε στο εξής τρόπο ζωής και τακτική. Έπρεπε να
ξαναβρεί την ισορροπία του και να επιστρέψει στους δικούς τους ανθρώπους που είχε
τελευταία παραμελήσει. Είχε διακόψει τη ροή του για χάρη ενός ονείρου που προέκυψε
τυχαία, αλλά δεν θα επέτρεπε η ζωή του να διαταραχθεί περισσότερο. Το πρώτο που έκανε
ήταν ν’ αναζητήσει τη συντροφιά της Γιοβάννας, χτυπώντας της την πόρτα. Της κρατούσε
για πεσκέσι δυο κομμάτια τρυφερόπιτα. Εκείνη εμφανίστηκε χαμογελαστή, φορώντας το
μαύρο τσεμπέρι που της έκρυβε τα άσπρα μαλλιά.
Η
«Μπα, μας θυμήθηκες παλιόπαιδο, πόσες μέρες έχεις να φανείς;», τον μάλωσε γλυκά.
«Έτρεχα πανικόβλητος με την έκδοση του βιβλίου, Γιοβάννα μου, μη με παρεξηγείς!»,
απολογήθηκε εξίσου γλυκά εκείνος, γνωρίζοντας πως δεν επρόκειτο για κανέναν λόγο να
του κρατήσει κακία. «Δεν μου είπες όμως, το διάβασες; Σου άρεσε;», τη ρώτησε ντροπαλά. Η
μορφή της φωτίστηκε ολόκληρη.
«Το διάβασα κιόλας τη μέρα που μου το έφερες! Είναι μοναδικός ο τρόπος που γράφεις, αγόρι
μου, η τέχνη με την οποία ξεδιπλώνεις τον θησαυρό που κρύβεις μέσα σου. Τα κατάφερες και με
συγκίνησες, κατεργαράκο μου!», τον κανάκεψε χαϊδεύοντάς του το μάγουλο. Εκείνος
χαμήλωσε ελαφρά το κεφάλι, αφού ντρεπόταν να δέχεται επαίνους για κάτι που δεν ήταν
δικό του. Έπρεπε όμως να κρατήσει το λαμπερό μυστικό του κρυφό απ’ όλους κι έτσι
υποδύθηκε ξανά τον ρόλο που είχε σχεδιάσει.
«Τα βράδια που δεν μπορούσα να κοιμηθώ μετουσίωνα τον πόνο μου σε λέξεις, καλή μου
Γιοβάννα. Ήθελα να βγάλω από μέσα μου όσα με τυραννούσαν και βρήκα ως προσφορότερη λύση το
χαρτί. Μόλις το ολοκλήρωσα, δεν το έδειξα σε κανέναν και το έστειλα στον μεγαλύτερο Εκδοτικό
Οίκο της χώρας. Το καλό είναι πως το βιβλίο μου είχε αμέσως θετική απήχηση στους κριτικούς και
169
Γιάννης Φαρσάρης

οι πωλήσεις πάνε ανέλπιστα καλά. Θα γίνει - λένε - best seller! Μόνο όμορφα πράγματα γεννιούνται,
όταν οι σκέψεις σου αγγίζουν τις χορδές των άλλων», συμπλήρωσε και οι κόρες των ματιών του
γυάλισαν.
«Είναι θαυμάσιο που κατάφερες να βρεις τη δύναμη να εξωτερικεύσεις την ψυχή σου. Το ξέρεις
ότι η χαρά σου είναι για μένα διπλή ευτυχία!», τον επιβράβευσε. Τα λόγια της έβγαιναν γεμάτα
μητρική στοργή και ο Τζόνι στο πρόσωπό της είδε για μία ακόμα φορά τη μάνα του, που
δεν ήταν εκεί να χαρεί για κείνον.
«Δεν ξέρεις πόσο τυχερός νιώθω που σε γνώρισα, καλή μου Γιοβάννα», της συλλάβισε και το
πρώτο δάκρυ γλίστρησε στο μάγουλό του.
«Με τη δουλειά στην πιτσαρία τι σκοπεύεις να κάνεις τώρα που άλλαξαν τα πράγματα;», γύρισε
την κουβέντα εκείνη για να σπάσει τη φόρτιση.
«Τι εννοείς άλλαξαν τα πράγματα;», ρώτησε απορημένος.
«Εννοώ τώρα που δεν θα έχεις και τόσο ανάγκη τα χρήματα, μιας και το βιβλίο θα σου αποφέρει
έσοδα, θα σταματήσεις να δουλεύεις νύχτα;», διευκρίνισε εκείνη. Ο Τζόνι την κοίταξε με έκδηλη
απορία. Μέσα στη θολούρα και στη σύγχυση των τελευταίων ημερών δεν του είχε καν
περάσει η ιδέα πως το βιβλίο ίσως θα έλυνε το πρόβλημα της επιβίωσής του. Τινάχτηκε
σαν ελατήριο απ’ την καρέκλα του.
«Καλά που το σκέφτηκες, Γιοβάννα μου! Πάω να δω τι γίνεται και θα περάσω κάποια άλλη
στιγμή να πιούμε καφέ...», ψέλλισε βιαστικά κι έφυγε τρεχάτος προς το σπίτι του. Βρήκε
αναστατωμένος τη σύμβαση που είχε υπογράψει στα τυφλά με τον Εκδοτικό Οίκο και
αναζήτησε τους οικονομικούς όρους της συνεργασίας. Με ανακούφιση διαπίστωσε πως για
κείνον προβλεπόταν ικανοποιητικό ποσοστό επί των πωλήσεων του βιβλίου. Ξύστηκε
αμήχανα, μη μπορώντας να μεταφράσει το ποσοστό αυτό σε χρήματα. Κάτι είχε αναφέρει
για best seller η Μίνα, αλλά δυστυχώς δεν είχε ιδέα από πωλήσεις βιβλίων, αφού είχε
προκύψει τυχαία η συγγραφική ενασχόλησή του.
«Για να το βαφτίζουν “ευπώλητο” και για ν’ ασχολούνται όλοι μ’ αυτό, δεν μπορεί, κάτι καλό θα
βγει απ’ την ιστορία», μονολόγησε χαρούμενος και άρχισε να φαντάζεται την
καθημερινότητά του χωρίς τις βραδινές περιπολίες. Κατά βάθος δεν ήθελε να σταματήσει
τη δουλειά, καθότι δεν τον επιβάρυνε ιδιαίτερα. Ικανοποιημένος όμως από τη σκέψη πως
σύντομα θα είχε στη διάθεσή του ένα έξτρα ποσό να διαχειριστεί, άφησε τις υποψήφιες
αποφάσεις για το μέλλον. Η επόμενη επίσκεψή του ήταν στο σπίτι του Τζο, μιας και ήταν
αρκετά νωρίς ακόμα για το καθιερωμένο σταυροδρόμι. Τον βρήκε αραχτό στο κρεβάτι να
καπνίζει.
«Διάβασες το βιβλίο που σου έφερα, καθιστέ αυτοκράτορα;», τον ρώτησε με αγωνία, καθώς
θεωρούσε την κρίση του σημαντική.
«Έχω μια απορία, ρε μόρτη. Πού την έκρυβες εσύ τόση ευαισθησία; Απ’ ό,τι μου έχεις
αναφέρει, ήσουν στελεχάκι σε μια κλανοεταιρεία. Δεν καταλαβαίνω πότε σου γεννήθηκαν εσένα τόσα
συναισθήματα, αφού μέρα - νύχτα έτρεχες να βουρτσίσεις τους κυνόδοντές σου με μια οδοντόκρεμα»,
τον ρώτησε και μερικές ρυτίδες αμφιβολίας σχηματίστηκαν στο φαλακρό του κρανίο. Η
ερώτηση του Τζο τον έκανε, για μια ακόμα φορά, να υποκλιθεί μπροστά στην Αλήθεια.
Όταν μαυρίζεις τη μέρα σου με υποχρεώσεις και αγχωτικές ενασχολήσεις, σκέφτηκε, δεν
170
“JOHNNIE SOCIETY”

μένει χρόνος να ξεδιπλωθεί η έμπνευση. Κι όμως δεν μπορούσε να παραδεχτεί το γεγονός,
γιατί όφειλε να κρατήσει σθεναρά το απόρρητο του παππού.
«Ίσως, φίλε μου Τζο, η πίεση των υποχρεώσεων ξεζουμίζει σαν λεμόνι την ψυχή και
αναδεικνύονται οι χυμοί της. Δεν μπορείς να φανταστείς πόσο την αγάπησα εκείνη την κοπέλα και
πόσο μου στοίχισε η απουσία της», του εκμυστηρεύτηκε με βλέμμα εγκαταλελειμμένου σκύλου.
Είχε ταυτιστεί τόσο με τα γραφόμενα του βιβλίου που, αν και ήξερε πως δεν ήταν σε θέση
να το γράψει ο ίδιος, ένιωθε την ίδια ακριβώς θλίψη με τον πραγματικό συγγραφέα του.
«Ίσως έχεις δίκιο, μάγκα μου», ήταν η απρόσμενη απάντηση του Τζο, ενώ τα κιτρινισμένα
από τη νικοτίνη δάχτυλά του χάιδευαν το μούσι του. «Κάνω κι εγώ το λάθος να κοιτάζω μόνο
την επιφάνεια. Ξέρεις τι ανακάλυψα τον τελευταίο καιρό, παίχτη; Ο Τζο ο Πειρατής, που πίστευα
πως είχε ψοφήσει, ζει και βασιλεύει μέσα στο σακάτικο κορμί μου!». Έσφιξε τη γροθιά του για να
δώσει έμφαση στα λόγια του. «Κρυβόταν ο κερατάς τόσο βαθιά μέσα μου, που τον είχα
ξεγραμμένο. Μόλις όμως έβγαλα τη μάσκα του σακάτη, αναστήθηκε αμέσως ο ρεμπεσκές κι άρχισε
να πληκτρολογεί. Δεν βάζει ο νους σου πόσο όμορφες νύχτες έχω περάσει στο σπίτι σου, μπροστά
στην οθόνη του υπολογιστή», έσκουξε πνιχτά και ρούφηξε λίγο καπνό κρατώντας τον για ώρα
στα πνευμόνια του. Μίλαγε με τόση ένταση που παρέσυρε τον Τζόνι.
«Για πες τι γίνεται στο chat, φίλε μου; Έτρεχα τις τελευταίες μέρες με την έκδοση του βιβλίου
και χαθήκαμε. Γνωρίζεις γυναίκες;», τον ρώτησε ντροπαλά.
«Γνωρίζω ανθρώπους, Τζόνι, όχι γυναίκες!», ούρλιαξε σχεδόν με θυμό. «Γνωρίζω μοναχικές
ψυχές που ασφυκτιούν κάτω από τη γελοία μάσκα της καθημερινότητας κι έχουν ανάγκη να μιλήσουν
εξομολογητικά σε κάποιον. Γνωρίζω γυναίκες που, παρότι έχουν δεσμό, κάθονται και μιλάνε μαζί μου
μες στα μαύρα μεσάνυχτα. Και ξέρεις γιατί; Γιατί τον επίσημο γκόμενό τους τον διάλεξαν με
κοινωνικοοικονομικά κριτήρια κι όχι με την καρδιά τους. Τις ενδιαφέρει τι δουλειά κάνει, πόσα
φράγκα βγάζει, αν ντύνεται φιρμάτα, αν τις πηγαίνει σε κυριλάτα μπουζουκτσίδικα κι αν έχει ακριβό
αμάξι!». Τα ολοπράσινα μάτια του είχαν ανάψει σαν δυο μικρές φλόγες. Έκανε μια μικρή
διακοπή για να φτύσει κι έπειτα συνέχισε με περισσότερο πάθος. «Εμένα τον σακάτη δεν θα
με διάλεγαν ποτέ για γκόμενο ή για σύζυγο, γιατί τότε θα γίνονταν ο περίγελως της κοινωνίας. Τώρα
που δεν το ξέρουν όμως, φαντασιώνονται τον άνδρα των ονείρων τους και του ανοίγουν διάπλατα τα
πορτοπαράθυρά τους. Τουλάχιστον τρεις μού έχουν ζητήσει να συναντηθούμε, αλλά εγώ έχω
αμετάκλητα αποφασίσει πως θα παραμείνω γι’ αυτές ο μυστηριώδης νυχτερινός ψυχαναλυτής που
τους ξυπνάει τα κρυμμένα ένστικτα». Το φαλακρό του μέτωπο είχε σκεπαστεί με σταγόνες
ιδρώτα κι ο Τζόνι θαύμασε εκστασιασμένος την αγωνία του.
Ο ψαρομάλλης τράβηξε μια μανιασμένη ρουφηξιά, μέχρι που το άφιλτρο του έκαψε τα
δάχτυλα και μάρσαρε ξανά.
«Σου χρωστάω μεγάλη χάρη, αδερφέ μου, που μου έδειξες τον δρόμο. Ο Τζο ο Σακάτης θα
συνεχίσει να μασουλάει τη μιζέρια του, επαιτώντας ένα ξεροκόμματο στα φανάρια, σκύβοντας στωικά
την κεφάλα όταν τον φτύνει η κοινωνία. Όμως ο Τζο ο Πειρατής θα ξενυχτάει στην εικονική
κοινωνία και θα ανασκαλεύει μουχλιασμένες ψυχές. Δεν μπορείς να διανοηθείς πόσο καλό μου έχεις
κάνει, φίλε μου. Μου έδωσες έναν σημαντικό λόγο να υπομένω τη μιζέρια της μέρας, περιμένοντας
ν’ αναστηθώ κάθε που βραδιάζει», του ψιθύρισε και άνοιξε μεγαλοπρεπώς τα θεόρατα μπράτσα
του να τον αγκαλιάσει δακρυσμένος. «Τζόνι μου, θέλω να μάθω τα πάντα γύρω από το Internet,
171
Γιάννης Φαρσάρης

ν’ αγοράσω βιβλία, να μελετήσω και ν’ ανακαλύψω όλα τα κόλπα. Είσαι μάγκας, φίλε μου,
ατελείωτος μάγκας, γιατί ξέρεις να κρατάς τις υποσχέσεις σου. Μου έδωσες πίσω τα δυο μου πόδια
και στέκομαι ξανά όρθιος. Μια μέρα ελπίζω να μπορέσω να στο ανταποδώσω», ευχήθηκε και
άστραψε ολόκληρος από ευγνωμοσύνη. Δεν θυμόταν να είχε νιώσει ποτέ ξανά τόσο
ανυψωμένος ο Τζόνι. Ένας γίγαντας Τζο, γεμάτος δύναμη και πάθος, στεκόταν μπροστά
του και του επέδιδε τα εύσημα της ψυχής του.
«Το σπίτι μου θα είναι πάντα ανοιχτό για σένα, αδερφέ μου. Και μην ανησυχείς, το επόμενο
επεισόδιο θα είναι να τραβηχτείς απ’ τους δρόμους της ντροπής. Ο Τζο ο Πειρατής είναι μάγκας,
μην τον αφήνεις να κυλιέται στον βούρκο», ξέσπασε γεμάτος πίστη ο νεαρός. Μερικά
δισεκατομμύρια προβολείς φώτιζαν το πρόσωπό του.
«Είναι πολύ μάγκας, όπως είσαι και συ! Πιες μια να το γιορτάσουμε!», κραύγασε μες στο αυτί
του ο Τζο. Το μεταλλικό φλασκί ανεβοκατέβηκε τελετουργικά σφραγίζοντας την
αναγέννησή του. Ρουφούσαν τις πιο απολαυστικές σταγόνες της ζωής τους. Ο καμβάς της
ψυχής τους είχε πια μόνο ένα χρώμα, το πράσινο της ελπίδας.
Ο Τζόνι τον άφησε να χαλαρώσει βγαίνοντας έξω στο δρόμο. Γυρίζοντας προς τη
γειτονιά του, ένιωθε πως η σελήνη αναδείκνυε ξανά τη φωτεινή της όψη. Το ξαναγέννημα
του Τζο τον είχε ενθουσιάσει. Αναστέναξε από ικανοποίηση κι έβαλε πλώρη για το σπίτι
του Γιαννάκη, αφού πρώτα σταμάτησε σ’ ένα κατάστημα να του αγοράσει ένα παιχνίδι.
Είχε μεσημεριάσει και βρήκε τη λειψή οικογένεια του μικρού πάνω στο φαγητό.
«Τζόνιιι!!!». Η έκταση της παιδικής φωνής ήταν ικανή ν’ αναστήσει και απολιθωμένο
μαμούθ. Η χαρά του μικρού από την επίσκεψη και το παιχνίδι ήταν απερίγραπτη και η
ευαρέσκεια της μάνας του έκδηλη.
«Κάθισε να σου κάνουμε το τραπέζι», του πρότεινε καλόκαρδα η Ιουλία. Πήρε ευχαρίστως
θέση στην κουζίνα ανάμεσα στον μικρό Γιαννάκη και στη γιαγιά του, την κυρά - Κορνηλία.
Ήταν η πρώτη φορά μετά από χρόνια που καθόταν σε ζεστό οικογενειακό γεύμα. Ο
Γιαννάκης παράτησε στη μέση το φαγητό και ξάπλωσε στο πάτωμα να χαρεί το παιχνίδι
του.
«Βρήκα δουλειά!», του ανακοίνωσε ικανοποιημένη η μητέρα του μικρού. «Θα πηγαίνω για
μερικές ώρες κάθε πρωί να καθαρίζω το σπίτι μιας πολύ καλής κυρίας εδώ κοντά. Ευτυχώς, θα είναι
τις ώρες που ο Γιαννάκης είναι σχολείο κι έτσι δεν θα δημιουργηθεί κανένα πρόβλημα», διευκρίνισε
μ’ ένα αχνό ίχνος χαμόγελου. Ο Τζόνι τής έσφιξε σθεναρά το χέρι. «Χάρη σε σένα πέρασαν
ανώδυνα οι πρώτες δύσκολες μέρες. Ο Θεός να σ’ έχει καλά!», του ψιθύρισε χαμηλόφωνα, μην
την ακούσει ο μικρός.
«Μακάρι να μη σας λείψει ποτέ η δύναμη και το χαμόγελο», αντευχήθηκε εκείνος
μεγαλόψυχα. Το βλέμμα της πονεμένης μητέρας τού μετέδιδε φόρτιση που δεν μπορούσε
ν’ αντέξει. Άλλαξε αμέσως κουβέντα.
«Λοιπόν, Γιαννάκη, τι θα κάνουμε τώρα; Θα πάμε για ύπνο να ξεκουραστούμε και μετά θα
στρωθούμε στο διάβασμα. Θα γίνεις ο καλύτερος μαθητής κι εγώ για κάθε δεκάρι που θα μου
φέρνεις θα σου χαρίζω κι από ένα νέο παιχνίδι», του ανήγγειλε θριαμβευτικά ο Τζόνι
αγκαλιάζοντάς τον.
Μέσα στη δίνη της ζεστής αύρας του μικρού ένιωσε ξαφνικά κάτι περισσότερο από
172
“JOHNNIE SOCIETY”

αδερφός, ένιωσε πατέρας. Θεωρούσε υποχρέωσή του να μην αφήσει τη θλίψη του χαμού να
καταλάβει την καρδιά του μικρού. Ένα σβουριχτό φιλί του πιτσιρίκου στο αξύριστό του
μάγουλο ήταν η καλύτερη ανταμοιβή. Αποχαιρέτησε την οικογένεια και κατευθύνθηκε
προς το σπίτι του να χαλαρώσει και να χαθεί στην ανάγνωση των αγαπημένων του βιβλίων.
Και οι τρεις λατρεμένοι δικοί του άνθρωποι ήταν καλά, χάρη και στη δική του συμβολή κι
ήθελε να κλειστεί στο καβούκι του να κρυφτεί. Η απρόβλεπτη νέα εισβολή στη ζωή του τον
είχε αναστατώσει για τα καλά και χρειαζόταν ισορροπία.
Τις επόμενες μέρες έκλεισε τα παντζούρια της ψυχής του και βυθίστηκε στα πνευματικά
μονοπάτια, διακόπτοντας τη χειμερία νάρκη του μόνο για δουλειά. Επιστρέφοντας κάθε
βράδυ μετά τα μεσάνυχτα έβρισκε τα αποτσίγαρα του Τζο στο τασάκι, ως αποδεικτικό της
νυχτερινής του αναγέννησης. Χαμογελούσε πλατιά από ικανοποίηση, όπως χαμογελούσε
και κάθε πρωί στη Γιοβάννα για να παίρνει δύναμη. Τα πάντα πλέον πήγαιναν περίφημα.
Το ξύπνημα ήρθε μερικές μέρες αργότερα, όταν ο Θέμης, το αφεντικό του στην πιτσαρία,
του απευθύνθηκε για πρώτη φορά μετά από καιρό.
«Ρε μπαγάσα, τι είναι αυτά που μαθαίνω; Κυκλοφόρησες λέει καψουροβιβλίο κι έγινες
κουλτουριάρης συγγραφέας; Ήρθε πριν λίγο ο κύριος Πελοπίδας, αυτός ο καλός πελάτης που τρώει
εδώ με την οικογένειά του και σ’ έψαχνε! Το διάβασε λέει κι ενθουσιάστηκε όταν αναγνώρισε τη
φάτσα σου στη φωτογραφία! Δεν πιστεύω να πάρουν τα μυαλά σου αέρα και να μου την κοπανήσεις
απ’ τη δουλειά. Αλίμονό σου, κακομοίρη μου!», κραύγασε κουνώντας απειλητικά το χέρι του.
Δεν περίμενε ποτέ το αφεντικό του, που μονίμως ήταν χωμένο στα τεφτέρια και στο
σαλιομέτρημα του τζίρου, να του πιάσει τέτοια κουβέντα. Δεν ήξερε τι να του απαντήσει.
«Εξέδωσα πράγματι ένα βιβλίο, αλλά μου κάνει εντύπωση που το διάβασε ο κύριος Πελοπίδας!»,
ψέλλισε υπόκωφα.
«Και τι γράφεις, ρε ποντικομαμή, στο βιβλίο; Μήπως για τα πηδήματα, ρε, που ρίχνεις στις
παντρεμένες κυράτσες, εκεί που πας τις παραγγελίες;», τον ειρωνεύτηκε και ξέσπασε σε
τρανταχτό γέλιο.
«Μπορείτε να το διαβάσετε και να δείτε τι γράφω», του απάντησε εμφανώς ενοχλημένος ο
νεαρός.
«Σιγά ρε κουλτουροντελιβερά, μην κάτσω να διαβάσω τις μελανόψειρές σου στο χαρτί. Εγώ ρε
που με βλέπεις, είμαι της πιάτσας παιδί, δεν τά ’χω ανάγκη τα γράμματα. Είδα κι όσους συμμαθητές
μου σπούδασαν και γίνανε σπουδαίοι επιστήμονες, παρακαλάνε τώρα να βρουν μια δουλίτσα. Όσα
βγάζω εγώ μεροκάματο ρε, αυτοί γλείφουν γονατιστοί για να τα πάρουν μηνιάτικο! Εγώ είμαι
επιχειρηματίας ρε κι έχω το κούτελο καθαρό στην κοινωνία, γιατί μπορώ και πλερώνω ντούκου!
Μόνο το ντουβάρι η γυναίκα μου διαβάζει τα βράδια κάτι αισθηματικές μπούρδες και μυξοκλαίει,
αλλά θα της τα σπάσω καμιά μέρα τα μούτρα!», ούρλιαξε αγριεμένος από την έπαρση.
Ο Τζόνι ξεροκατάπιε απογοητευμένος και δεν του απάντησε. Η κουβέντα ήταν αρκετή
για να του χαλάσει τη διάθεση. Ευτυχώς για κείνον, όλον τον καιρό δεν είχε παρά ελάχιστη
επαφή με τ’ αφεντικό του, μιας κι όλη νύχτα γύριζε για διανομές στους δρόμους. Δεν
θεωρούσε άλλωστε τον Τζόνι παρά έναν κακομοίρη ντελιβερά, που όμως δεν
δημιουργούσε ποτέ κανένα πρόβλημα και ήταν συνεπής, γρήγορος και τίμιος. Κι εκείνος
άλλωστε ήθελε τη δουλειά αποκλειστικά για λόγους βιοπορισμού και ήταν χαρούμενος που
173
Γιάννης Φαρσάρης

η κίνηση ανέβαινε και βρισκόταν διαρκώς εκτός καταστήματος.
Η συζήτηση με τον Θέμη τον βούτηξε σε μαύρες σκέψεις. Η ατμόσφαιρα στην
πιτσαρία ποτέ δεν του άρεσε, όμως μέσα στη δική του ανεμοθύελλα δεν είχε μπει καν στον
κόπο ν’ ασχοληθεί. Βυθισμένος στις σκοτούρες του, δεν είχε επεξεργαστεί ποτέ ούτε καν το
γεγονός της απόλυσης άλλων παιδιών, κυρίως μεταναστών, που κατά την κρίση του
αλάθητου πάντα αφεντικού δημιουργούσαν προβλήματα. Ξεθάβοντας από τη μνήμη του τα
γεγονότα, αναγνώρισε την κλασική αντίδραση κάποιου με κόμπλεξ ανωτερότητας που δεν
αντέχει να βλέπει όσους θεωρεί κατώτερούς του να σηκώνουν κεφάλι. Δεν μπορούσε να
χωνέψει, αλλά ούτε και ν’ αγνοήσει την κακία των ανθρώπων. Στενοχωρημένος αποφάσισε
να πιει κι αυτό το ποτήρι αγόγγυστα και μάλιστα μονορούφι, πριν προλάβει η γεύση του να
του χαλάσει τη διάθεση.
Το ερχόμενο κιόλας πρωί ανέλαβε και πάλι δράση. Σύνδεσε το τηλέφωνο στην πρίζα
και τηλεφώνησε στη Μίνα να ενημερωθεί για τις εξελίξεις. Η αντίδρασή της τον ξάφνιασε.
«Πού είσαι, βρε Τζόνι, εξαφανισμένος; Προσπαθούμε να σε βρούμε, αλλά το τηλέφωνό σου είναι
εκτός λειτουργίας. Είπαμε να μη δώσεις συνεντεύξεις, αλλά εσύ χάθηκες από προσώπου γης! Πότε
θα περάσεις από εδώ να σε δούμε;», τον ρώτησε γεμάτη αγωνία.
«Πες μου καταρχήν πώς πάει το βιβλίο και μετά θα συζητήσουμε τα υπόλοιπα!», της επέστρεψε
με τόκο τη δικιά του αγωνία.
«Το βιβλίο σου πάει σφαίρα! Το κόλπο με τον μυστηριώδη νεοεμφανιζόμενο συγγραφέα έπιασε κι
όλοι ψάχνουν να εντοπίσουν ποιος είσαι. Πότε θα περάσεις από δω; Θέλει να σε δει επειγόντως ο
Εκδότης!», συνέχισε σαν χείμαρρος. Η εύθραυστη φωνή της ακουγόταν τεντωμένη από το
άγχος, σε σημείο που ο Τζόνι τη λυπήθηκε. Ήξερε πως ήταν απλώς ένα γρανάζι στη
μηχανή παραγωγής και πως για να διατηρήσει τη θέση της, έπρεπε να μοχθεί
εξακολουθητικά.
«Θα περάσω σε κανά μισάωρο από κει. Ετοιμάστε μου έναν περιποιημένο διπλό εσπρέσσο που
έχω καιρό να πιω», της απάντησε με μαλακωμένη παιχνιδιάρικη φωνή. Μετά την απαραίτητη
αποστασιοποίηση, είχε στ’ αλήθεια ανάγκη να δει τι γίνεται με το βιβλίο. Υποψιαζόταν, από
τα λεγόμενα των γύρω του, πως κάτι εξαιρετικά καλό θα έβγαινε από την έκδοση. Ακόμα κι
η γριά Γιοβάννα, αλλά και το αφεντικό του είχαν θίξει το ζήτημα, γεγονός που του
μεγάλωνε ακόμα περισσότερο την περιέργεια.
Η υποδοχή που του επιφυλάχθηκε στον Εκδοτικό Οίκο ήταν κάτι παραπάνω από
απροσδόκητη. Με το που κυκλοφόρησε η είδηση πως ο περίφημος μασκοφόρος Τζόνι
εμφανίστηκε στην εταιρεία, μαζεύτηκαν σχεδόν όλοι οι εργαζόμενοι έξω απ’ το γραφείο
της Μίνας να τον δουν γεμάτοι περιέργεια. Εκείνος, μη συνηθισμένος στον ρόλο,
ξαφνιάστηκε.
«Αχ Τζόνι, η αδερφούλα μου διάβασε το βιβλίο σου κι έκλαιγε νύχτες ολόκληρες απ’ τη
συγκίνηση. Θα μου υπογράψεις ένα αντίτυπο να της το πάω, σε παρακαλώ;», τον ικέτευσε μια
νεαρή γραμματέας. Εκείνος εξεπλάγη στο άκουσμα των λόγων της. «Ένας ταπεινός
ντελιβεράς να υπογράψει αυτόγραφο;», αναρωτήθηκε μέσα του και αρνήθηκε κατεβάζοντας
κοκκινισμένος το βλέμμα. Η Μίνα τους έδιωξε όλους κακήν κακώς κι έκλεισε την πόρτα
πίσω της για να μείνουν μόνοι. Τον κοίταξε με θαυμασμό.
174
“JOHNNIE SOCIETY”

«Ο κύριος Μάξιμος έχει ένα σημαντικό ραντεβού με τον προμηθευτή χαρτιού και θα σε δει σε
πολύ λίγο. Δεν μπορείς να φανταστείς τι γίνεται με το βιβλίο σου! Πουλάει απίστευτα αντίτυπα
καθημερινά και δεν προλαβαίνουμε να βγάζουμε ανατυπώσεις. Έχουν σπάσει τα τηλέφωνα από τους
δημοσιογράφους, αλλά και από αναγνώστες που θέλουν να μάθουν για σένα. Πήραν και κάποιοι
παλιοί γνωστοί σου που σε έχασαν λέει και θέλουν να σε ξανασυναντήσουν», ξεφύσησε σαν
ατμομηχανή στην ανηφόρα. Το μέτωπό του συνοφρυώθηκε από απορία ακούγοντας τις
τελευταίες λέξεις.
«Παλιοί γνωστοί μου που θέλουν να με ξανασυναντήσουν;», επανέλαβε μηχανικά.
«Ναι, έχει κρατήσει η Γραμματεία όλα τα μηνύματα για σένα. Θέλεις να τηλεφωνήσω να σου τα
φέρουν;», τον ρώτησε ευγενικά. Έγνεψε καταφατικά κι άφησε την πρώτη γουλιά εσπρέσσο
να του αναστήσει τα σωθικά. Προσπάθησε να φανταστεί ποιοι ήταν εκείνοι που ξαφνικά τον
θυμήθηκαν.
Η γραμματέας δεν άργησε να φανεί μ’ ένα φύλλο χαρτί ανά χείρας. Υπήρχαν πάνω
μερικά ονόματα και τηλέφωνα για κείνον, ούτως ώστε να επικοινωνήσει μαζί τους. Άρχισε
να διαβάζει φωναχτά τη λίστα με ορθάνοιχτο στόμα.
«Ο Διονύσης! Η Ελίνα! Ο Νικήτας, ο Ορέστης κι η Νατάσα! Δεν το πιστεύω!», μουρμούρισε
με δυσκολία. Έκανε μια γκριμάτσα αποδοκιμασίας και κούνησε το κεφάλι του. Ξαναέφερε
στην επιφάνεια τα πρόσωπα όλων εκείνων που τον είχαν πουλήσει στην προηγούμενη ζωή
του και που τον είχαν ξαφνικά πεθυμήσει μόλις έγινε διάσημος, αφήνοντας μήνυμα να
επικοινωνήσει μαζί τους.
«Καλούσε ο κόσμος ζητώντας το κινητό σου και δεν ξέραμε τι να του πούμε», ψέλλισε
απελπισμένα σηκώνοντας τους ώμους η νεαρή επιμελήτρια.
Ο Τζόνι ευθύμησε ανακαλώντας στη μνήμη του το πάλαι ποτέ κινητό του και την
ολυμπιακών επιδόσεων βουτιά που έκανε στα νερά του Σαρωνικού. Ξανακοίταξε τη λίστα
με τα ονόματα και πήρε μια πικρή αναπνοή. Σήκωσε το ποτήρι με το νερό, έριξε στο
στόμα του ένα παγάκι κι άρχισε να το πιπιλάει με θόρυβο.
«Ώστε με θυμηθήκατε ξανά, πουλάκια μου; Χα! Δυστυχώς όμως, ο Τζόνι που ξέρατε πέθανε και
δεν μπορεί να επικοινωνήσει μαζί σας. Για την ακρίβεια, εσείς τον θάψατε!», τραύλισε ακατάληπτα
μέσα από τα δόντια του και με νευρικές κινήσεις άρχιζε να σκίζει το χαρτί. Έπειτα πέταξε
τα κομμάτια στο τασάκι και τους έβαλε φωτιά με τον αναπτήρα, γεμίζοντας τον αέρα με
μαύρο καπνό. Η Μίνα πετάχτηκε απ’ την καρέκλα της εμβρόντητη.
«Μα γιατί, καλέ, έβαλες φωτιά στο χαρτί; Οι άνθρωποι ζήτησαν να επικοινωνήσουν μαζί σου κι
εσύ τους καις! Παράξενο φρούτο είσαι τελικά…», μουρμούρισε την ώρα που άδειαζε στο
τασάκι ένα ποτήρι νερό. Τη φράση της διέκοψε ο διαπεραστικός ήχος του εσωτερικού της
τηλεφώνου. Ήταν ο Εκδότης που τους καλούσε να περάσουν στο γραφείο του.
«Καλώς τον κρυμμένο μου θησαυρό!», αναφώνησε σαν χείμαρρος μόλις τον είδε κι έσπευσε
να τον αγκαλιάσει. «Πού είσαι χαμένος, βρε μούτρο και σε ψάχνουμε;», τον κατσάδιασε
μειδιώντας.
«Πέρασα να δω πώς πάει το βιβλίο μου», του απάντησε λακωνικά, χωρίς ομολογουμένως
την ίδια θέρμη, ο νεαρός.
«Τέτοια έκπληξη νιώθω για πρώτη φορά στην καριέρα μου! Δεν ξέρω τι να πω. Με παίρνουν
175
Γιάννης Φαρσάρης

προσωπικά δημοσιογράφοι και μου ζητάνε να τους αποκαλύψω περισσότερα στοιχεία για σένα, αλλά
κι εγώ ο έρμος τι να τους πω; Σάμπως ξέρω και τίποτα για σένα;». Το χαρούμενο νευρικό του
γέλιο σκέπασε την ατμόσφαιρα.
«Τι λέει ο κόσμος για το βιβλίο μου, του αρέσει;». Η λαχτάρα του για την επιτυχία της
έκδοσης έκανε τα λόγια του να ξεχειλίζουν από αφέλεια.
«Έχουν ενθουσιαστεί άπαντες! Δεν ξέρω πού έμαθες να γράφεις έτσι, αλλά το προσωπικό σου
στυλ γραφής είναι ό,τι πιο πρωτοποριακό έχει εμφανιστεί στη χώρα μας τα τελευταία χρόνια». Η
υπερβολικά λευκή οδοντοστοιχία του, που άστραψε καθώς μειδίασε, επιβεβαίωσε πλήρως
τα λεγόμενά του. «Το βιβλίο σου είναι στις προθήκες των βιβλιοπωλείων εδώ και λίγες μόνο
εβδομάδες και δεν προλαβαίνω να δίνω εντολές για ανατυπώσεις. Έχει γίνει ανάρπαστο!». Τα μάτια
του πετούσαν σπίθες, ενώ αντάλλασσε συνθηματικά νεύματα με την επιμελήτρια. Όσο κι αν
προσπάθησε ο Τζόνι, δεν κατάφερε να κρύψει την ικανοποίησή του.
«Τζόνι αγόρι μου, καμάρι του Οίκου μας, ήρθε η ώρα της ανταμοιβής σου», είπε με στόμφο ο
Εκδότης κι έβγαλε από τον δερμάτινο χαρτοφύλακά του ένα μπλοκ επιταγών. «Μίνα, για
δες σε παρακαλώ το ποσό που πρέπει να κόψουμε στον Τζόνι μας! Ή μάλλον άστο, θα βάλω ένα
νούμερο μόνος μου και κάνουμε τον συμψηφισμό αργότερα». Με αργές μεγαλοπρεπείς κινήσεις
έβγαλε από την εσωτερική τσέπη του σακακιού του μια πανάκριβη πένα και συμπλήρωσε
την επιταγή με τη χρυσή της μύτη. «Κι αυτό είναι μονάχα η αρχή, αγόρι μου. Θα περνάς από εδώ
κάθε πρώτη του μηνός για να εισπράττεις τα ποσοστά σου από τις πωλήσεις του βιβλίου. Σε καλή
μεριά!», του ευχήθηκε με στομφώδες χαμόγελο. Τα χέρια και των δυο έτρεμαν, για
διαφορετικούς λόγους, τη στιγμή που αντάλλασσαν την επιταγή. «Ξέρεις πόσον καιρό έχω να
δω βιβλίο μου στην πρώτη θέση των ευπώλητων από την πρώτη κιόλας εβδομάδα; Και μάλιστα,
χωρίς κανένα σχεδόν έξοδο προώθησης! Είμαι υπερήφανος για σένα, αγόρι μου και να είσαι σίγουρος
πως το βιβλίο σου θα μείνει στην πρώτη θέση για μήνες ολόκληρους. Άπαντες συμφωνούν πως
εκδώσαμε το βιβλίο της χρονιάς! Ας είναι καλά το ένστικτό μου», φώναξε με έπαρση ο Εκδότης.
Ο Τζόνι έπαιξε στα δάχτυλά του νευρικά την επιταγή και διαισθάνθηκε πως εκείνο το
μαγικό χαρτάκι, μεγαλόκαρδο δώρο του παππού Ιωάννη, θα ήταν το εισιτήριό του για το
επόμενο επεισόδιο.
«Και πού ’σαι μικρέ, μην αφήσεις το ταλέντο και τη φήμη σου να πάνε ανεκμετάλλευτα!»,
συνέχισε ακάθεκτος ο Εκδότης. «Ξεκίνα αμέσως να γράφεις το επόμενό σου μυθιστόρημα, τώρα
που γυρίζει. Σε μερικούς μήνες θα το κυκλοφορήσουμε και θα τους τσακίσουμε τα κόκκαλα!»,
κραύγασε σφίγγοντας τη γροθιά του. Ο μεσήλικας είχε ανακαλύψει φλέβα χρυσού στο
πρόσωπο του παράξενου νεαρού και δεν είχε κανένα λόγο να το κρύψει.
«Αχ και νά ’ξερες!», συλλογίστηκε ο Τζόνι κι έκρυψε έναν πονηρό μορφασμό.
«Και μη χάνεσαι, παλιόπαιδο. Να κανονίσουμε καμιά Κυριακή να πάρεις την κοπελιά σου, να
πάμε οικογενειακώς για ψαράκι κάτω στο λιμάνι. Να γνωριστούμε και λίγο καλύτερα, βρε αδερφέ,
μακριά απ’ το γραφείο. Μη σε βλέπουμε μόνο όταν έρχεσαι να εισπράξεις τις επιταγές. Κι όπως
είπαμε, ε; Ξεκίνα αμέσως το καινούριο σου μυθιστόρημα!», τον προέτρεψε ξανά ο Εκδότης με
ξαναμμένο βλέμμα. Χειριζόταν αδέξια την περίσταση πάνω στην αγωνία του να μη χάσει
τον συγγραφέα - λαβράκι. Είχε συνηθίσει όμως σε αντίστροφους ρόλους κι αισθανόταν
αμήχανα και άβολα με τον ταλαντούχο νεαρό.
176
“JOHNNIE SOCIETY”

Ο Τζόνι απάντησε μ’ ένα χαμόγελο, ευχαρίστησε ευγενικά την ομήγυρη και αποχώρησε
έτοιμος ν’ απογειωθεί από χαρά. Το νούμερο της επιταγής ήταν υπερβολικά μεγάλο για τα
δικά του δεδομένα και έφυγε τρέχοντας για την τράπεζα. Ο όγκος των χαρτονομισμάτων
φούσκωνε ασυνήθιστα την τσέπη του και βγαίνοντας έξω, κοντοστάθηκε και κοίταξε ψηλά
τον ουρανό.
«Σ’ ευχαριστώ, καλέ μου παππούλη, είμαι σίγουρος πως με κοιτάς και χαίρεσαι από κει ψηλά.
Αλλά μην ανησυχείς, θα σε βγάλω ασπροπρόσωπο, όπως σου υποσχέθηκα!», κραύγασε στέλνοντας
στον ουρανό δυο πεταχτά φιλιά με τις άκρες των δαχτύλων του. Συγκράτησε τον
αναδυόμενο λυγμό κι έφυγε γρήγορα για να επιστρέψει στη φωλιά του. Ήταν γεμάτος πια
με αυτοπεποίθηση, αλλά και χρήματα. Ούτε στα πιο παλαβά του όνειρα δεν μπορούσε να
φανταστεί τέτοια εξέλιξη.
Μπαίνοντας στο σπίτι του πήρε αμέσως μολύβι και χαρτί. Έπρεπε ξανά να κάνει
ανάλυση των δεδομένων και να δει πώς θα εκμεταλλευόταν με τον καλύτερο δυνατό τρόπο
τα χρήματά του. Μετά από αρκετή ώρα σημειώσεων, πετάχτηκε όρθιος γεμάτος ορμή και
υπέροχη διάθεση. Βάλθηκε να μετράει τα χαρτονομίσματα και να τα χωρίζει σε στοίβες.
Σχημάτισε πέντε συνολικά και χαμογέλασε ικανοποιημένος. Τα καλύτερα, που για καιρό
ανέμενε, είχαν μόλις αρχίσει να συμβαίνουν. Μια πρώτη βόλτα στην αγορά θα του
δημιουργούσε όλες τις προϋποθέσεις για όσα είχε σχεδιάσει. Το απόγευμα τον βρήκε να
επιστρέφει μεταφέροντας τσάντες. Με φορτωμένο το μηχανάκι έφυγε κατευθείαν για το
σπίτι του Τζο.
«Πού είσαι, μαλλιαρέ άρχοντα της Καραϊβικής;», κραύγασε κατρακυλώντας στο αποπνικτικό
υπόγειο. Τα μάγουλά του άρχισαν ν’ ανάβουν, καθώς η διάθεση προσφοράς τον κυρίευε.
Άνοιξε μόνος του τη συσκευασία μπροστά στον νυσταγμένο έκπληκτο Τζο και του
παρουσίασε έναν ολοκαίνουριο φορητό υπολογιστή τελευταίας τεχνολογίας. «Μια καινούρια
γαλέρα σε περιμένει, για να ταράξεις τα λιμνάζοντα ύδατα του κυβερνοχώρου!». Τα σκοτεινά μάτια
του Τζο άνοιξαν διάπλατα από απορία. «Και αποχαιρέτα το σταυροδρόμι του μποτιλιαρίσματος,
θα αναλάβω εγώ πλέον τα έξοδά σου. Εκτός κι αν θέλεις να πηγαίνεις από χόμπι, για να κάνεις
καμάκι στις ξανθιές με τα κάμπριο. Αποχαιρέτα και το σκοτεινό σου υπόγειο, από αύριο θα ψάξουμε
μαζί για κανονικό σπίτι!», βροντοφώναξε και του χάιδεψε με εγκαρδιότητα τα μαλλιά.
Κατόπιν πέταξε με ορμή πάνω στο τραπέζι ένα μάτσο κολλαριστά χαρτονομίσματα κι ο
Τζο τα έχασε κυριολεκτικά.
«Πού τα βρήκες τα γκαφρά, ρε απατεώνα ντελιβερά; Λήστεψες καμιά τράπεζα;», βόγκηξε και
ζάρωσε από έκπληξη.
«Ας πούμε ότι ανακάλυψα έναν καλά κρυμμένο θησαυρό. Δεν σου γεμίζω το μάτι εγώ για
πειρατής;», ρώτησε ο Τζόνι με ίχνη παραπόνου. Ξέσπασαν και οι δυο σ’ ένα λυτρωτικό
γέλιο. «Το βιβλίο που εξέδωσα πάει σφαίρα από πωλήσεις και σήμερα εισέπραξα την πρώτη επιταγή!
Αλλάζει η ζωή μας, Τζο!», πανηγύρισε βλέποντας το πρόσωπο του φίλου του να φωτίζεται.
Τα λόγια του παρασύρθηκαν από το σύννεφο του καπνού και στροβιλίστηκαν στο ζοφερό
δωμάτιο, κάνοντας τον γέρο - Τζο να ζαλιστεί.
Τον άφησε να περιεργάζεται, σαν μικρό παιδάκι, τον φορητό υπολογιστή κι έφυγε
τρέχοντας για τον επόμενο σταθμό. Η Ιουλία άνοιξε παραξενεμένη την πόρτα, αφού δεν
177
Γιάννης Φαρσάρης

περίμενε επισκέψεις τέτοια ώρα. Ο μπόμπιρας λοξοκοίταζε κρυμμένος πίσω από τη φούστα
της.
«Τι σου έχω εδώ, αγαπημένε μου Γιαννάκη;», τον ρώτησε χαρίζοντάς του το πιο
γενναιόδωρο χαμόγελο. Δυο τεράστιες τσάντες με παιχνίδια και παιδικά βιβλία έκαναν την
εμφάνισή τους κι ο μικρός τά ’χασε, καθώς ποτέ στη ζωή του δεν είχε δει τόσα δώρα
μαζεμένα. Ρίχτηκε με τα μούτρα στις σακούλες εκστασιασμένος, ενώ η μητέρα του έμεινε
να τους κοιτάζει με απορία. Ο Τζόνι την τράβηξε απαλά στην κουζίνα να μείνουν μόνοι και
της προσέφερε ένα αντίτυπο του βιβλίου του.
«Εξέδωσα ένα λογοτεχνικό βιβλίο και σήμερα πήρα τα πρώτα μου χρήματα. Διάβασέ το, ελπίζω
να σου αρέσει», της απηύθυνε τον λόγο κοκκινίζοντας.
«Ο Θεός να σ’ έχει καλά αγόρι μου, που δεν μας ξεχνάς. Κι εύχομαι να σου χαρίζει πάντα ό,τι
επιθυμείς», τον ευχαρίστησε με θαυμασμό.
«Κι αυτό εδώ είναι ένα μικρό δωράκι για σας», της είπε χαμηλόφωνα και της έκρυψε στα
χέρια έναν φάκελο. Η απορία ζωγραφίστηκε στο πρόσωπό της. «Είναι μια μικρή Ασφάλεια
για τον μικρό, για σένα και για τη γιαγιά - Κορνηλία. Έβαλα κάποια χρήματα για να έχετε
νοσοκομειακή περίθαλψη αν, ο μη γένοιτο, συμβεί κάτι κακό. Κι όταν ο Γιαννάκης γίνει με το καλό
δεκαοκτώ ετών, θ’ αρχίσει να λαμβάνει κάθε μήνα χρήματα για τις σπουδές του», της εξήγησε με
ύφος που δεν σήκωνε αντιρρήσεις. Η μητέρα του ξέσπασε σε αναφιλητά ζητώντας
απεγνωσμένα να του επιστρέψει τον φάκελο.
«Δεν είναι ανάγκη να τα κάνεις για μας όλα αυτά, μας σκλαβώνεις», είπε μέσα σε λυγμούς και
άρχισε να του φιλά τα χέρια.
«Σε παρακαλώ, καλή μου Ιουλία, μην το κάνεις αυτό», την αποπήρε και σηκώθηκε απ’ την
καρέκλα να μην παρασυρθεί στο κλάμα. «Έχω τον Γιαννάκη σαν μικρό μου αδερφό! Κι εσύ στη
θέση μου το ίδιο θα έκανες», δικαιολογήθηκε εξηγώντας τη χειρονομία του.
Η χαροκαμένη μητέρα έσκυψε γονατιστή μπροστά του προσπαθώντας να του φιλήσει
κλαίγοντας τα πόδια, γεγονός που τον ανάγκασε να τη σηκώσει κακήν κακώς,
χρησιμοποιώντας όλη του τη δύναμη. «Σε παρακαλώ πολύ, μην το κάνεις αυτό, με στενοχωρείς
αφάνταστα. Δεν κάνει να μας δει το παιδί!», τη μάλωσε σε έντονο τόνο, θέλοντας να
συγκρατήσει τα δάκρυά του που είχαν αρχίσει ήδη να τρέχουν. Την κατηύθυνε προς το
μπάνιο να πλύνει το πρόσωπό της, κοντοστάθηκε μια στιγμή να σκουπίσει τα μάτια του και
πήγε να χαιρετήσει τον μικρό στο καθιστικό.
«Κι όπως είπαμε, ε; Το Σάββατο θ’ αναμετρηθούμε στα πέναλτι!», του υποσχέθηκε και τον
σήκωσε ψηλά στον αέρα. Η ενθουσιώδης αγκαλιά του πιτσιρικά δεν μπορούσε να συγκριθεί
με καμιά άλλη. Έδωσε κι έλαβε άλλο ένα φιλί ζωής και βγήκε βουρκωμένος στον δρόμο.
Σειρά είχε το σπίτι της Γιοβάννας, η δυσκολότερη ίσως επίσκεψη της ημέρας. Ήταν η
μόνη που κυριολεκτικά δεν είχε ανάγκη από κάτι, πλην ίσως της συντροφιάς του και
δυσκολεύτηκε πολύ να της επιλέξει δώρο.
«Πώς κι έτσι απογευματιάτικα απ’ το φτωχικό μου;», απόρησε η γριά μόλις τον είδε.
«Πήγα το πρωί απ’ τον Εκδοτικό Οίκο και εισέπραξα την πρώτη μου επιταγή», της απάντησε
με εμφανή ενθουσιασμό.
«Καλορίζικα γιε μου! Πρόσεξε όμως τι θα τα κάνεις, γιατί τα λεφτά, όταν έρχονται μαζεμένα,
178
“JOHNNIE SOCIETY”

τρελαίνουν τον άνθρωπο», τον προέτρεψε καλόκαρδα. Η απολύτως φυσιολογική συμβουλή
για γυναίκα της ηλικίας της τον έκανε να σμίξει τα χείλια.
«Μη φοβάσαι, καλή μου Γιοβάννα, αποφάσισα να τα επενδύσω σε “blue chips”, ώστε να μη
χάσουν ποτέ την αξία τους», της πέταξε κοροϊδευτικά κι έχωσε με αργές κινήσεις το χέρι του
στην τσέπη βγάζοντας ένα υφασμάτινο πουγκί. Η Γιοβάννα έσμιξε τα φρύδια περίεργη και
πετάχτηκε όρθια, όταν στα μάτια της αντανάκλασε η λάμψη του χρυσού. Ήταν ένα
μενταγιόν με μια τεράστια μωβ πέτρα, που ο νεαρός έτεινε προς τον λαιμό της.
«Τρελάθηκες, γιε μου, σε κοσμήματα πετάς τα λεφτά σου; Μπα κακό που με βρήκε, γριά
γυναίκα!», εκτόξευσε στον αέρα την ταραχή της. Έσπρωξε με τα χέρια της μακριά το
μενταγιόν, σαν να επρόκειτο για κάτι κακό.
«Είναι ένα δώρο που ήθελα από καιρό να σου κάνω, Γιοβάννα μου. Δεν είναι ακριβό, μην
ανησυχείς, το βρήκα σ’ ένα παλαιοπωλείο στο Μοναστηράκι. Μη μου αρνηθείς τη χαρά να σου
προσφέρω αυτό το μενταγιόν, εσύ τόσα έχεις προσφέρει σε μένα!». Η φωνή του έκρυβε ένα μίγμα
παράκλησης, ζεστασιάς και ευγένειας.
«Μα, γιε μου, πρέπει να κοιτάξεις το μέλλον σου, δεν είναι δυνατό να ξοδεύεσαι κάνοντας δώρα
σε μια γριά», επέμεινε σθεναρά εκείνη.
«Σε θεωρώ μητέρα μου, χρυσή μου Γιοβάννα και θέλω να σου προσφέρω απ’ την καρδιά μου
αυτό το μενταγιόν. Θα πληγωθώ πολύ, αν μου το αρνηθείς». Η φωνή του άρχισε να συσπάται με
θλίψη από την αντίδρασή της.
Εκείνη ένιωσε τον σφυγμό του και έσκυψε ταπεινά το κεφάλι να της περάσει τη χρυσή
αλυσίδα. Η ατμόσφαιρα φορτίστηκε έντονα. Σηκώθηκε έπειτα με αργές κινήσεις και
κατευθύνθηκε προς τον καθρέπτη. Τα μάτια της άναψαν, όταν αντίκρισε τη στολισμένη
εικόνα της και το πρόσωπό της πήρε μια απόκοσμη βελουδένια έκφραση.
«Σ’ ευχαριστώ, γιε μου», του ψιθύρισε με σβησμένη χροιά κι έσκυψε να τον φιλήσει στο
μέτωπο. Ο Τζόνι δέχτηκε συγκινημένος το κύμα της καυτής της αύρας. Σηκώθηκε ν’
αποχωρήσει χωρίς να πει λέξη, αφήνοντάς την να χαϊδεύει το μενταγιόν με χαμένο ακίνητο
βλέμμα. Έκλεισε πίσω του την πόρτα αθόρυβα και μπήκε απέναντι στο δικό του σπίτι.
«Ποιος ξέρει τι παράξενες σκέψεις της γέννησε το μενταγιόν. Ποιος ξέρει τι κρύβει αυτή η
μοναδική γυναίκα στα έγκατά της…», συλλογίστηκε ανάβοντας την πίπα του παππού. Ξάπλωσε
στην τεμπελοκαρέκλα ευτυχισμένος που μπόρεσε να προσφέρει χαρά στους ανθρώπους
που αγαπούσε και φύσηξε παιχνιδιάρικα τον καπνό.
Στο τραπέζι μπροστά του βρίσκονταν ακόμα δυο στοίβες χαρτονομίσματα. Η μία, η
μεγαλύτερη, θα πήγαινε για ιερό σκοπό. Το επόμενο κιόλας πρωί θα έκανε τρεις ανώνυμες
δωρεές σε ιδρύματα. Σ’ ένα γηροκομείο, προς τιμή του παππού Ιωάννη, σ’ ένα
ορφανοτροφείο, προς τιμή του μικρού Γιαννάκη και σ’ ένα ίδρυμα παραπληγικών, προς
τιμή του φίλου του Τζο. Η άλλη στοίβα, η εμφανώς μικρότερη, προοριζόταν για τον εαυτό
του. Είχε αποφασίσει μετά την απαίσια συμπεριφορά του Θέμη, του αφεντικού του, να
σταματήσει τη συγκεκριμένη δουλειά. Όχι επειδή τον ενοχλούσε που ήταν ντελιβεράς,
αλλά επειδή δεν άντεχε ο εγωισμός του και το φιλότιμό του να τον υποτιμούν. Από τη
μέρα που το αφεντικό του έμαθε για την έκδοση του βιβλίου, δεν έχανε ευκαιρία να τον
μειώνει και να του κάνει άξεστες παρατηρήσεις. Η κατάσταση είχε γίνει αφόρητη για κείνον
179
Γιάννης Φαρσάρης

και η αξιοπρέπειά του απαιτούσε να σταματήσει.
Έφυγε καρφί για να δουλέψει την τελευταία του βάρδια και στη διαδρομή θυμήθηκε να
πάρει μερικά προσωπικά δώρα για τα υπόλοιπα παιδιά της πιτσαρίας. Πήρε κι ένα δώρο
για το αφεντικό, ως ένδειξη μεγαλοθυμίας, αν και δεν ήταν καθόλου σίγουρος ότι θα το
δεχόταν. Η τελευταία νύχτα των περιπλανήσεων πέρασε αργά και βασανιστικά.
Συνειδητοποιούσε σε κάθε χιλιόμετρο πως όταν κλείνεις κεφάλαιο και αλλάζεις σελίδα στη
ζωή σου, η Συγκίνηση έρχεται πάντα ακάλεστη. Πονούσε, μιας και άφηνε ένα κομμάτι του
εαυτού του πίσω, ήξερε όμως πως έπρεπε να κάνει το βήμα, γιατί το πεπρωμένο τον
καλούσε να προχωρήσει μπροστά, υπακούοντας στα νέα κελεύσματα.
Την ώρα του αποχαιρετισμού όλοι δάκρυσαν. Όλοι, εκτός από το αφεντικό που έβριζε
θεούς και δαίμονες για την προδοσία, όπως την αποκάλεσε. Ο Τζόνι τον ευχαρίστησε
ιπποτικά μπροστά σε όλους για την πολύτιμη δουλειά που του προσέφερε, όταν την είχε
ανάγκη και ζήτησε κατανόηση για την αποχώρησή του. Ούτε όμως το δώρο τον άγγιξε κι
έφυγε εκνευρισμένος από το μαγαζί, χωρίς ούτε καν να τον χαιρετήσει. Οι συνάδελφοι τού
χτύπησαν εγκάρδια την πλάτη και τον ασπάστηκαν, αναγνωρίζοντας την ακεραιότητα του
χαρακτήρα του. Η γυναίκα του, η Πίτσα, τον αποχαιρέτησε φορτισμένη, ζητώντας
συγγνώμη εκ μέρους του άνδρα της για τη συμπεριφορά του. Λίγο πριν αποχωρήσει τον
κοίταξε κατάματα με νόημα και του έκρυψε στη χούφτα ένα διπλωμένο σημείωμα. Τα
τελευταία βήματά του προς το σπίτι ήταν οδυνηρά και βαριά, καθώς διάβαζε τα τρεμάμενα
γράμματα της γυναίκας του αφεντικού του.
“Σε συμπάθησα από την πρώτη στιγμή που σε είδα, Τζόνι. Μόλις όμως διάβασα κρυφά το βιβλίο
σου, συγκινήθηκα κι είδα την καρδιά μου να δακρύζει. Ήταν λάθος μου που παντρεύτηκα μικρή και
καταδικάστηκα στη δυστυχία, υπακούοντας στον πατέρα μου. Νιώθω σκλάβα και τιποτένια σ’ αυτόν
το γάμο. Μακάρι να είχα έναν άνδρα σαν εσένα δίπλα μου, να μου ψελλίζει ερωτόλογα στο σκοτάδι.
Δεν τον αντέχω άλλο τον Θέμη, ειδικά τώρα που έχει μεγαλοπιαστεί. Δεν με σέβεται πια καθόλου,
με κερατώνει ασύστολα και διαρκώς ξεσπάει πάνω μου. Αν δεν είχα παιδί μαζί του, θα
εξαφανιζόμουν και θα σε ακολουθούσα οπουδήποτε. Δεν σου είχα δείξει τίποτα έως σήμερα, από
φόβο προς τον αφέντη μου. Τώρα όμως που φεύγεις από το μαγαζί μπορούμε να συναντιόμαστε
κρυφά, αν θέλεις. Πάρε με στο τηλέφωνο της πιτσαρίας, τις ώρες που λείπει ο Θέμης, να
κανονίσουμε ραντεβού”.
Ο Τζόνι κόμπιασε πικρά με το περιεχόμενο του σημειώματος. Μια δυστυχισμένη
μικροπαντρεμένη γυναίκα ζητούσε απεγνωσμένα σανίδα σωτηρίας σ’ εκείνον. Ήταν
εγκλωβισμένη στα κοινωνικά στεγανά μιας σκουριασμένης νοοτροπίας και εκλιπαρούσε για
μια αχτίδα φωτός από τη χαραμάδα των σκοτεινών του ματιών. Λυπήθηκε για τη μοίρα της
και ευχήθηκε να μην είχε φτάσει ποτέ στα χέρια του εκείνο το σημείωμα. Ήξερε πως αν
ξεκινούσε τα μυστικά ερωτικά ραντεβού μαζί της, θα την έκανε ακόμα πιο δυστυχισμένη
και θα την ωθούσε προς μια απελπισμένη έξοδο από τον γάμο της. Όμως εκείνος δεν θα
μπορούσε να την πάρει μαζί του, γιατί δεν είχε αισθανθεί ποτέ το παραμικρό γι’ αυτήν.
Σκέφτηκε πως ίσως θα έπρεπε να κάνει άλλη μια προσπάθεια με τον Θέμη, τον άνδρα της,
για να βελτιώσουν την κατάσταση του γάμου τους. Αλλιώς, η μόνη της ελπίδα θα ήταν να
γνωρίσει κάποιον άλλο άνδρα, να ερωτευτούν και να κάνουν μαζί μια νέα αρχή, με μύρια
180
“JOHNNIE SOCIETY”

όσα προβλήματα. Σε κάθε περίπτωση πάντως, εκείνος δεν μπορούσε να κάνει τίποτα για να
τη βοηθήσει. Έκρινε σκόπιμο, για δικό της καλό, να μην της απαντήσει κι έσκισε σε
μικροσκοπικά κομματάκια το σημείωμά της. Έπρεπε να προχωρήσει μόνος, αναζητώντας
την τύχη του από νέο μετερίζι.
Η νύχτα που ακολούθησε ήταν ήρεμη, σκεπάζοντας την πίκρα του. Ένιωθε τη ζεστασιά
του μεθεπόμενου επεισοδίου να τον σαγηνεύει κι έμεινε για ώρα να κοιτάζει τη φωτογραφία
του παππού Ιωάννη Καρυστιανού που είχε κρεμάσει ξανά στο σαλόνι. Ο νους του γύρισε
χρόνια πίσω, στη σκηνή που ο νεαρός τότε κυρ Γιάννης έκρυβε τις σελίδες στη ντουλάπα.
Ήταν κάτι σαν διαθήκη που θα ανοιγόταν μόνο μετά τον θάνατό του. Κάτι σαν κρυμμένο
σεντούκι θησαυρού που θα χάριζε πλούτο, πνευματικό και υλικό, σε όποιον το ανακάλυπτε.
Το χειρόγραφο ήρθε στην πιο κατάλληλη στροφή της ζωής του, λες και κάποιο αόρατο
χέρι τον ωθούσε προς την ετοιμόρροπη ντουλάπα.
«Ιωάννης εσύ, Τζόνι εγώ, θα μπορούσα να είμαι κι εγγονός σου», ψιθύρισε ζεστά στη φιγούρα
και νόμισε πως είδε ένα μειδίαμα να σχηματίζεται κάτω από το αρρενωπό στριφτό του
μουστάκι. Υποκλίθηκε στην ασπρόμαυρη φωτογραφία κι έπεσε για ύπνο. Το ερχόμενο
πρωί είχε να πάει στην τράπεζα να κάνει την κατάθεση στα τρία φιλανθρωπικά ιδρύματα.
Ξυπνώντας κεφάτος και ξεκούραστος, σκέφτηκε πως η μέρα απλωνόταν μπροστά του
απολύτως κενή, χαρίζοντάς του την ευκαιρία να ασχοληθεί με κάτι πιο δημιουργικό. «Χάρη
σε σένα!», απηύθυνε στην ασπρόμαυρη εικόνα κι είδε τα ζεστά χάρτινα μάτια να τον
καλημερίζουν. Φόρεσε με αυτοπεποίθηση τον μπορντό μπερέ του, ετοίμασε δυο αχνιστούς
ελληνικούς καφέδες και τους σέρβιρε στο γραφείο. Άναψε δυο τσιγάρα στο τασάκι και
έγνεψε στην εικόνα με σεβασμό.
«Φαίνεσαι μερακλής άντρας κι ακόμα και τώρα στέκεσαι δίπλα μου, σιωπηλός οδηγός και
συνοδοιπόρος. Κόπιασε να κάνουμε ένα τσιγάρο, να χαρούμε μαζί τις καυτές φουσκάλες…», τον
προέτρεψε νοερά. Κάπνισε το δικό του βουβά κι άφησε το άλλο να καεί στο τασάκι.
Κατόπιν ρίχτηκε με τα μούτρα στο σερφάρισμα. Εντόπισε τα φιλανθρωπικά ιδρύματα που
τον ενδιέφεραν και μελέτησε προσεκτικά τους δικτυακούς τους τόπους. Κατέληξε γρήγορα
σε τρία, τα οποία έκρινε πως θα είχαν περισσότερο ανάγκη τα χρήματα και εκτύπωσε τους
τραπεζικούς λογαριασμούς. Φρόντισε να κρατήσει μερικά ακόμα στο αρχείο για επόμενες
καταθέσεις.
Κοίταξε χαρούμενος την ασπρόμαυρη οπτασία του τοίχου και κατευθύνθηκε στην
τουαλέτα. Η εικόνα που αντίκρισε στον καθρέπτη απέπνεε σφοδρή μελαγχολία. Δεν είχε
κανένα λόγο να είναι πια κλεισμένος στον εαυτό του και επενέβη δραστικά. Με τη βοήθεια
ψαλιδιού και μιας ξυριστικής μηχανής επιτέθηκε στην καλογερική ατημέλητη γενειάδα του.
Μετά από ώρα είχε μείνει με τα ζητούμενα γένια των τριών ημερών. Περιποιήθηκε τις
φαβορίτες του, έλουσε καλά τα μακριά του μαλλιά και τα έπιασε πίσω χαμηλά σε μια
ανδροπρεπή αλογοουρά. Ικανοποιημένος, μιας και είχε ανάγκη από μια ανανέωση στην
εμφάνισή του, ντύθηκε προσεγμένα και βγήκε στον δρόμο. Το παπάκι της δουλειάς δεν
ήταν πια διαθέσιμο κι έτσι αναγκάστηκε να πάρει ταξί. Έπρεπε σύντομα να βρει μια λύση
στη μετακίνησή του, αφού η ενεργητικότητά του δεν θα τον άφηνε σε ησυχία.
Στην τράπεζα στάθηκε με αμηχανία μπροστά στον ταμία, όταν άκουσε την κλασική
181
Γιάννης Φαρσάρης

ερώτηση “Όνομα Καταθέτη;”. Η πρώτη απάντηση που του ήρθε στο μυαλό ήταν
“Ανώνυμος”, αλλά έκρινε πως θα έπρεπε να συνδέσει κάπως την κίνηση με τον ηθικό της
αυτουργό. «Ιωάννης Ι & ΙΙ», ψέλλισε χαμηλόφωνα κάτω από ένα πλατύ σαρδόνιο
χαμόγελο. Έσκισε τα αποδεικτικά των καταθέσεων σε αμέτρητα μικρά κομματάκια μόλις
βγήκε απ’ την τράπεζα και τα πέταξε σαν χαρτοπόλεμο πάνω απ’ το κεφάλι του. Γελούσε
ακόμα με την έκπληκτη έκφραση του ταμία μπροστά αφενός στα υπερβολικά μεγάλα ποσά
και αφετέρου στο παράδοξο όνομα του καταθέτη. Σήκωσε συνωμοτικά τα μάτια στον
ουρανό κι έτριψε χαρούμενος τα χέρια του.
«Δίνε μου ιδέες να υλοποιώ!», φώναξε στο άσπρο βελουδένιο σύννεφο που περνούσε πάνω
απ’ την πλατεία, πεπεισμένος πως έκρυβε το πνεύμα του παππού. Κατεβάζοντας το βλέμμα
αντίκρισε τη βιτρίνα ενός τεράστιου μοντέρνου βιβλιοπωλείου. Είχε χρόνια να επισκεφθεί
τέτοιο μέρος – θυμήθηκε μια κουλτουριάρα Executive που τον τραβολογούσε συχνά
πυκνά να διαλέγουν γυναικεία αισθηματικά μυθιστορήματα – και ασυναίσθητα έσπρωξε τη
χοντρή γυάλινη πόρτα. Το πεπρωμένο τον είχε βαφτίσει συγγραφέα κι ένιωσε την ανάγκη
να επισκεφθεί έναν χώρο, όπου ο γλαφυρός λόγος του μπάρμπα - Γιάννη μαγνήτιζε τους
αναγνώστες. Περιπλανήθηκε στα ράφια μέχρι να εντοπίσει τον τομέα της Σύγχρονης
Ελληνικής Λογοτεχνίας. Το βιβλίο του βρισκόταν σε περίοπτη θέση και δυο νεαρές
δεσποινίδες περιεργάζονταν ένα αντίτυπο. Πλησίασε στο διπλανό ράφι να μελετήσει δήθεν
κάποια βιβλία κι έστησε αυτί για να αφουγκραστεί τον διάλογό τους.
«Αφού σου λέω, το διάβασε η Λίνα και μου είπε τα καλύτερα!», είπε με έμφαση η μια νεαρή
κοπελίτσα.
«Δεν είναι, όμως, κάπως βαρύ; Διάβασα τώρα, ξεφυλλίζοντας, μερικά αποσπάσματα και
ζορίστηκα να καταλάβω τη γλώσσα του!», απάντησε κάπως δύσπιστα η άλλη.
«Μα έγραφε η εφημερίδα ότι μεγάλο μέρος της επιτυχίας του το χρωστάει στην πρωτοποριακή
του γραφή!», συνέχισε επίμονα η πρώτη.
«Και το έχει γράψει ένας πρωτοεμφανιζόμενος συγγραφέας, ε; Για δες τον στη φωτογραφία, δεν
είναι κούκλος; Δες πόσο ζεστά μάτια έχει!», πλειοδότησε με θαυμασμό. «Θα το πάρω, είμαι
περίεργη να δω τι γράφει. Όλες μου οι φίλες γι’ αυτό μιλάνε», κατέληξε και έσφιξε το βιβλίο
στην αγκαλιά της. Ο Τζόνι ντράπηκε και απομακρύνθηκε προς τα διπλανά ράφια για να
μην τον αναγνωρίσουν, ενώ οι κοπέλες κατευθύνθηκαν προς το ταμείο.
«Καταπληκτικό βιβλίο “Το νησί του ανεκπλήρωτου έρωτα” που διαλέξατε! Είναι, μακράν, πρώτο
σε πωλήσεις τον τελευταίο καιρό. Φέρνω συνέχεια νέες παραλαβές και εξαντλείται. Αναφέρεται στον
έρωτα από μια τελείως διαφορετική οπτική. Θα το διαβάσετε μονορούφι!», είπε με σιγουριά ο
μεσήλικας βιβλιοπώλης.
«Γνωρίζετε αν έχει προγραμματιστεί κάποια παρουσίαση του βιβλίου από τον συγγραφέα;», τον
ρώτησε με λαχτάρα η μία κοπελίτσα.
«Διάβασα σε μια εφημερίδα ότι αρνείται να δώσει ακόμα και συνεντεύξεις. Πρέπει να είναι
μυστήριος τύπος, αν κρίνω και από τα γραφόμενά του», συμπέρανε εκείνος.
«Τι κρίμα! Θα είχε ενδιαφέρον πάντως να τον γνωρίζαμε, είναι και πανέμορφος άντρας!»,
μονολόγησε η νεαρή σηκώνοντας τα φρύδια της.
182
“JOHNNIE SOCIETY”

«Πού θα πάει, αργά ή γρήγορα θ’ αποκαλυφθεί. Λογικά, μετά από τόση επιτυχία θα
κυκλοφορήσει γρήγορα και το επόμενό του βιβλίο. Σίγουρα θα θελήσει να εκμεταλλευτεί τη φήμη
του, έτσι δεν κάνουν όλοι;», μειδίασε ο βιβλιοπώλης.
Η τελευταία πρόταση έβαλε σε σκέψεις τον Τζόνι. Αν ο Εκδοτικός Οίκος, οι
εφημερίδες και το κοινό ζητούσαν και νέο δείγμα γραφής, τι θα τους απαντούσε, ότι
στέρεψε; Ένα κύμα απόγνωσης τον αναστάτωσε και ανέτρεξε νοερά στην παλιά
ασπρόμαυρη φωτογραφία του σαλονιού.
«Ελπίζω, καλέ μου παππούλη, να έχεις κρύψει κι άλλα χειρόγραφα στο σπίτι! Δεν μπορεί, τόσο
καταπληκτικά που έγραφες, να περιορίστηκες μόνο σε ένα!», μονολόγησε υπόκωφα με σφιγμένα
δόντια κι έσπευσε να εξαφανιστεί απ’ το βιβλιοπωλείο. Καθ’ όλη τη διαδρομή προς το σπίτι
προσπαθούσε να φανταστεί πιθανές κρυψώνες. Έφτασε αγχωμένος, με δυνατό σφυγμό,
καθώς του είχε σφηνωθεί στο μυαλό η έμμονη ιδέα. Ήταν κατά κάποιον τρόπο ο εκλεκτός
κληρονόμος της πνευματικής περιουσίας του παππού κι ήθελε να τα βγάλει όλα στο φως.
Τα λόγια του έμπειρου βιβλιοπώλη περί φήμης τον έζωναν σαν πεινασμένες έχιδνες.
Κοίταξε κατάματα την ασπρόμαυρη φωτογραφία.
«Μήπως εσύ μου στέλνεις κωδικοποιημένες οδηγίες; Μήπως εσύ έβαλες τον βιβλιοπώλη να
πετάξει την ατάκα, για να με οδηγήσει στα χνάρια σου; Σε ικετεύω, δώσε μου ένα σημάδι! Δείξε μου
πού είναι κρυμμένος ο επόμενος θησαυρός σου!», τον θερμοπαρακάλεσε με τρεμάμενο σαγόνι.
Του φάνηκε πως το βλέμμα στο κάδρο πήρε μια υπόγεια πονηρή έκφραση. Τα τελευταία
γεγονότα τον έκαναν να βλέπει τα πάντα σαν συνέχεια ενός παιχνιδιού κρυμμένου
θησαυρού. Μέσα στην ταραχή του ένιωθε σαν κοινωνός μιας αλληλουχίας γεγονότων, που
σκοπό είχαν την αποκάλυψη της κρυμμένης Αλήθειας. Ο παππούς τον κοιτούσε απόκοσμα
και διερευνητικά, χωρίς να δείχνει διατεθειμένος να του αποκαλύψει το παραμικρό. Ένα
ειρωνικό μειδίαμα κυριαρχούσε αυτοκρατορικά κάτω απ’ το στριφτό του μουστάκι. Ο
νεαρός το εξέλαβε ως πρόκληση, κατάπιε το πικρό του σάλιο και ρίχτηκε με πάθος στην
αναζήτηση.
Ξεκίνησε καταρχήν απ’ τη μισοδιαλυμένη ντουλάπα, που δεν είχε αξιωθεί πάνω στη
φούρια των γεγονότων να επισκευάσει. Με σύμμαχο τα εργαλεία της αποθήκης βάλθηκε να
την κάνει κομμάτια. Άνοιγε με πνιχτή ανάσα τα φύλλα αφαιρώντας τα σκουριασμένα
καρφιά και αδιαφορώντας για τη ζημιά που προκαλούσε. Την αξία μιας πιθανής νέας
αποκάλυψης δεν την συνέκρινε με την αξία καμιάς αντίκας. Ξεδίπλωσε διερευνητικά το
βλέμμα στον χώρο, προσπαθώντας να υποψιαστεί πιθανές κρυψώνες. Συνέχισε την έρευνα
στο κρεβάτι. Διέλυσε τα ξύλα, ξέσκισε το παλιό στρώμα, ξεπουπούλιασε μέχρι και τα
μαξιλάρια, αλλά μάταια. Σκούπισε τον ιδρώτα απ’ το μέτωπό του και συνέχισε με τις παλιές
πολυθρόνες του σαλονιού. Έσκισε το ταλαιπωρημένο ύφασμα στο κάτω μέρος και έχωσε
με αγωνία το κεφάλι μέσα στα παλιά σκουριασμένα ελατήρια. Η ώρα κυλούσε βασανιστικά
κι εκείνος εξακολουθούσε με αυξανόμενη λαχτάρα να διαλύει όλα τα παλιά έπιπλα. Ήταν
πεπεισμένος πως άξιζε τον κόπο η κάθε καταστροφή που προκαλούσε, αφού η χειρόγραφη
ερωτική εξομολόγηση του παππού είχε αλλάξει όχι μόνο τη ζωή τη δική του, αλλά και
χιλιάδων άλλων αναγνωστών. Του έρχονταν διαρκώς ιδέες για πιθανά μέρη, χωρίς όμως
κανένα αποτέλεσμα. Ξήλωσε ακόμα και την κορνίζα της φωτογραφίας του παππού, αλλά
183
Γιάννης Φαρσάρης

και όλες τις κορνίζες που είχε στοιβάξει προσωρινά στην αποθήκη.
Το απόγευμα τον βρήκε εξαντλημένο και απογοητευμένο μέσα σ’ ένα ρημαγμένο σπίτι.
Είχε αχρηστέψει σχεδόν τα πάντα, όσα θα μπορούσαν να περιέχουν στον κόρφο τους
μερικά φύλλα χαρτί. Η απόγνωση βασίλευε στο βλέμμα του.
«Τουλάχιστον προσπάθησα…», απολογήθηκε με αναφιλητά στην ασπρόμαυρη
φωτογραφία. «Είμαι σίγουρος πως, αν έχεις κι άλλο μυστικό να μου αποκαλύψεις, θα βρεις εσύ τον
κατάλληλο χρόνο. Το καλύτερο που έχω να κάνω είναι να επισκευάσω γρήγορα τις ζημιές που
προξένησα στο σπίτι σου», ψέλλισε κρατώντας το κεφάλι του από απελπισία.
Μην αντέχοντας άλλο να κοιτάζει το θλιβερό τοπίο του ανάστατου σπιτιού, θέλησε να
τσιμπήσει κάτι, εξουθενωμένος όπως ήταν από τη μανιώδη αναζήτηση. Βγήκε στον δρόμο,
έφαγε κάτι πρόχειρο και σκέφτηκε να περάσει το βράδυ του στο σπίτι του Τζο. Χρειαζόταν
επειγόντως το αυθόρμητο χιούμορ του. Το νέο σπίτι που είχαν νοικιάσει ήταν σχετικά
κοντά στο δικό του. Αν και οι δυο τους βρίσκονταν αρκετά σπάνια τον τελευταίο καιρό,
ήταν χαρούμενος που ο Τζο είχε παρατήσει το πεζοδρόμιο κι είχε ριχτεί με τα μούτρα
στον φορητό του υπολογιστή.
«Καλώς τον επίσημο χορηγό μου!», φώναξε ο γέρο - Τζο ορεξάτος ανοίγοντας την πόρτα
με υψωμένη τη γροθιά του. «Έλα, πέρνα μέσα! Σαν στο σπίτι σου, αγόρι μου απτάλικο, έτσι κι
αλλιώς εσύ το πληρώνεις!», του γρύλισε γελώντας.
Δεν ήταν δα και κανένα παλάτι, ήταν όμως σαφώς καλύτερο απ’ το υγρό υπόγειο όπου
σάπιζε πριν τον γνωρίσει. Ένα συμπαθητικό ισόγειο δυάρι στέγαζε πια το αναγεννημένο
σαρκίο του. Στο πρώτο δωμάτιο είχαν τοποθετήσει έναν τεράστιο αναπαυτικό καναπέ για
να ξεκουράζεται, ένα τραπεζάκι κι ένα γραφείο για τον υπολογιστή. Δεσπόζουσα θέση στον
χώρο εξακολουθούσε να έχει η τεράστια μοτοσικλέτα του, που όμως πρόσεξε πως ήταν
λιγότερο γυαλισμένη απ’ την προηγούμενη φορά. Τους τοίχους δεν κοσμούσαν πια οι
ξεθωριασμένες φωτογραφίες από την εποχή της εποχούμενης δόξας, αλλά εκτυπώσεις από
μοναδικές εικόνες εξωτικών τοπίων που ο φίλος του είχε κατεβάσει από το Δίκτυο. Μια
άλλη ατμόσφαιρα επικρατούσε κι αυτό γέμισε τον Τζόνι με αισιοδοξία.
«Πώς πάνε οι βόλτες με το πειρατικό;», τον ρώτησε βλέποντάς τον έτοιμο να εκραγεί, αν
δεν μιλούσε για τις εμπειρίες του.
«Μου άνοιξες τα τσιμπλιασμένα μάτια, Τζόνι μου! Εγώ ο τσοπεροκέφαλος σαπιοκοιλιάς, βρήκα
παντιέρα να υποκλιθώ! Εμπρός, της γης οι δικτυωμένοι, δοξάστε τον Τιμ Μπέρνερς Λι, τον
άνθρωπο που χάρισε στην ανθρωπότητα την ανακάλυψή του, χωρίς να δεχτεί δεκάρα τσακιστή, τον
γίγαντα που επινόησε τη μαγική γλώσσα html και δεν σκέφτηκε ούτε στιγμή να τα κονομήσει, όπως
θα έκανε οποιοσδήποτε άλλος!», κραύγασε με ανοιχτά τα πελώρια μπράτσα του.
«Σε βλέπω προχωρημένο, αγόρι μου, έχεις ήδη εντρυφήσει γερά στα μυστικά του
κυβερνοχώρου», τον παρότρυνε ο νεαρός.
«Ζήτω το Ελεύθερο Λογισμικό Ανοικτού Κώδικα, στάχτη και μπούρμπερη στους εμποράκους
της ανθρώπινης σοφίας». Το μανιφέστο συνεχιζόταν αμείωτο με έξαψη και οργή. «Εγώ, ο
Μαύρος Πειρατής, θα κυκλοφορώ μέρα - νύχτα στα παγκόσμια φόρουμ και θα διακηρύττω την πίστη
μου στους ανθρώπους που παλεύουν για ένα ελεύθερο Internet για όλους. Ήδη συμμετέχω ως
εθελοντής στο Dmoz, στον μεγαλύτερο κατάλογο ταξινόμησης του Διαδικτύου, αλλά και στην
184
“JOHNNIE SOCIETY”

παγκόσμια δωρεάν εγκυκλοπαίδεια Wikipedia. Ζήτω το Linux και ο Mozilla! Μόνο στα οροπέδια
του web το μυαλό αναπνέει καθαρό οξυγόνο!». Οι διαδικτυακοί όροι έβγαιναν από μέσα του με
ορμή λυσσασμένου ηφαιστείου.
«Μάλλον έχω χάσει πολλά επεισόδια!», δήλωσε ο Τζόνι ελαφρώς ξαφνιασμένος από τις
άγνωστες λέξεις που άκουγε. «Εσύ έχεις ξετινάξει τα πρωτόκολλα και τα δευτερόκολλα!», τον
θαύμασε.
«Ευτυχώς που στα νιάτα μου έζησα στο εξωτερικό κι έμαθα καλά τα Εγγλέζικα! Τι επανάσταση
ήταν αυτή που γινόταν γύρω μου κι εγώ ο μπουνταλάρχοντας ονειρευόμουν σιλικονάτα μαστάρια σε
κόκκινα καμπριολέ!», ψέλλισε ειρωνικά ο Τζο κι αυτομουτζώθηκε με μεγαλοπρέπεια.
Τέτοια πρωτόγονη έξαψη είχε χρόνια να δει σε άνθρωπο ο Τζόνι. Την απολάμβανε
δικαιωμένος που τον είχε οδηγήσει στη γη της δικής του επαγγελίας.
«Δεν μου φτάνει πια το εικοσιτετράωρο, ρε Τζόνι, κοιμάμαι ελάχιστες ώρες και πέφτω με τα
μούτρα στο web. Θέλω να μάθω τα πάντα και εκατοντάδες άνθρωποι είναι πρόθυμοι να μου τα
διδάξουν, αφιλοκερδώς! Είναι εκπληκτικό, ξεκίνησα να μαθαίνω μόνος μου html και όταν κολλάω
κάπου, απευθύνομαι σε κάποια φόρουμ κομπιουτεράδων. Πριν καλά - καλά προλάβω να ρωτήσω,
δέχομαι δεκάδες απαντήσεις από μύστες, χωρίς ίχνος έπαρσης! Είναι τρομερό να μοιράζεσαι τη
γνώση σου χωρίς αντάλλαγμα! Μάλιστα προχθές, σ’ ένα ελληνικό chat, απάντησα κι εγώ σ’ έναν
χρήστη που έψαχνε κάτι πολύ απλό. Δεν φαντάζεσαι πόσο όμορφα ένιωσα όταν μ’ ευχαριστούσε,
ήταν τρομερό το συναίσθημα! Έχω ξεκινήσει ήδη να μαθαίνω java και xml. Θα ξαναγεννηθώ
σκαρφαλωμένος στο βλέφαρο του κεραυνού!», βροντοφώναξε ο Τζο και σκούπισε με το μανίκι
του πουκαμίσου τη μύτη του που έτρεχε.
Ο Τζόνι κάθισε δίπλα του στον υπολογιστή κι άφησε τον φίλο του να τον ξεναγήσει
στον νέο μαγικό του κόσμο, σαν μικρό παιδί που του μαθαίνει η δασκάλα να διαβάζει. Τα
δάχτυλα του Τζο χάιδευαν με εκπληκτική ταχύτητα το πληκτρολόγιο και οι φλέβες στο
λαιμό του φούσκωναν παθιασμένα.
«Θύμισέ μου μια απ’ τις επόμενες μέρες να αναβαθμίσουμε τη γραμμή σου, για να κατεβάζεις
δεδομένα με μεγαλύτερη ταχύτητα», τον προέτρεψε ο νεαρός εκτοξεύοντας ακόμα
περισσότερο τον ενθουσιασμό του.
«Δεν έχω λόγια να σ’ ευχαριστήσω, Τζόνι μου. Είσαι ο “από ποδηλάτου θεός μου” που έλεγαν
κι οι αρχαίοι ημών πρόγονοι. Δίνε μου gigabytes να καταβροχθίζω, να χορτάσω την πείνα μου. Θέλω
να μάθω τα πάντα, να γίνω ψηφιακός γκουρού, να διαλύσω τον Ιστό στην υπηρεσία των χρηστών!
Γίγαντα Τζόνι, παράγγειλε μια σαμπάνια να την πιω στο γοβάκι σου!», κραύγασε και όρμησε πάνω
του να τον αγκαλιάσει.
Κουρασμένος καθώς ήταν ο Τζόνι από την πολύωρη περιπλάνηση στους δρόμους,
άφησε τον φίλο του να συνεχίσει μοναχός το εικονικό ταξίδι του. Τον ζήλευε ενδόμυχα που
είχε βρει τη δική του δεξαμενή συναισθημάτων να βαφτιστεί, το δικό του μύθο να
αφιερωθεί. Έπρεπε να συναντήσει κι εκείνος το δικό του όραμα για να βιώσει την έξαψη της
δημιουργίας. Το ραντεβού όμως αργούσε, καθότι ο σοφός γέροντας χρόνος δεν είχε
αποφασίσει ακόμα να του αποκαλύψει τη στιγμή. Κι ήταν πολύ μικρός για να επηρεάζει με
τις λιγοστές του δυνάμεις την πορεία του σύμπαντος.
Η μέρα που τελείωνε τον είχε γεμίσει για μια ακόμα φορά με χρέος προς τον άτυπο
185
Γιάννης Φαρσάρης

πνευματικό του πατέρα. Πριν κοιμηθεί στο μισοδιαλυμένο στρώμα, μουρμούρισε μετά από
καιρό μια προσευχή μνημονεύοντας τα ονόματα των τριών εν ζωή δικών του ανθρώπων,
αλλά και των τριών σεβάσμιων ταξιδεμένων, των γονιών του και του παππού Ιωάννη.
«Κι όλων των πληγωμένων εραστών που διαβάζουν τώρα δα το βιβλίο σου και δεν μπορούν να
κλείσουν μάτι», συμπλήρωσε και σφάλισε τα βλέφαρα για να ονειρευτεί τη δική του
αγαπημένη θηλυκή οπτασία με το αθώο πρόσωπο.
Το επόμενο πρωινό ξύπνησε με μια σκέψη στον αφρό. Ήταν μια επίσκεψη που θα
έπρεπε να είχε κάνει από καιρό. Αφού άφησε τα λεπτά να τον επαναφέρουν ομαλά,
κατευθύνθηκε προς την πλατεία. Έπιασε κουβέντα με τον κυρ Μελέτη, τον αργόσχολο
περιπτερά, ζητώντας του χρήσιμες πληροφορίες και χάζεψε τον κόσμο στα παγκάκια μέχρι
να έρθει το επόμενο ταξί.
«Στο νεκροταφείο…», κατηύθυνε χαμηλόφωνα τον οδηγό. Η σκέψη του προορισμού τού
προκαλούσε μελανά αισθήματα, όμως η αίσθηση του χρέους ξεπερνούσε την άσχημή του
διάθεση. Δεν άνοιξε διάλογο, όπως συνήθιζε, με τον ταξιτζή, αφήνοντάς τον ανενόχλητο να
θαυμάζει μεγαλόφωνα τις προκλητικά ντυμένες περαστικές και να αναζητά στο ραδιόφωνο
ακόμα βαρύτερα λαϊκά.
Με την είσοδο στον χώρο αναπαύσεως των ψυχών ένιωσε ένα μαύρο σύννεφο να
κάθεται αθόρυβα ακριβώς πάνω απ’ το κεφάλι του. Στη μνήμη του παρέλασαν ανάκατες
εικόνες πόνου από το νεκροταφείο της μικρής του πόλης. Η τελευταία του επίσκεψη στον
τάφο των γονιών του είχε γίνει σε μια πολύ άσχημη για κείνον περίοδο και τώρα
ξανάβγαιναν στην επιφάνεια μνήμες που είχε απωθήσει στο υποσυνείδητο. Προχώρησε
σιωπηλός ανάμεσα στα μνήματα, παρατηρώντας τα γεωμετρικά σχήματα που
δημιουργούσαν οι αρμονικά τοποθετημένοι σταυροί. Ανατρίχιασε με την ιδέα πως σ’ έναν
απ’ αυτούς τους τάφους αναπαυόταν ο ευεργέτης του. Απογοητεύτηκε με τα αναρίθμητα
μνήματα, αγνοώντας το ακριβές σημείο ταφής του, αναθάρρησε όμως σκεπτόμενος πως
είχε όλη τη μέρα διαθέσιμη και την επόμενη αν χρειαζόταν, αφού ο παππούς είχε φροντίσει
να τον απαλλάξει από υποχρεώσεις. Ξεκίνησε από μια άκρη του νεκροταφείου κι άρχισε με
ταχύ βήμα να περιδιαβαίνει τους στενούς διαδρόμους, διαβάζοντας τα χρυσά σκαλισμένα
γράμματα. Ανέθεσε στα πόδια του να τον οδηγήσουν μεθοδικά στο ζητούμενο. Αρκετή
ώρα μετά και με την κούραση από την επαναλαμβανόμενη διαδικασία να τον έχει
εξουθενώσει, κοκκάλωσε.
Σ’ έναν λιτό τάφο διάβασε “Ιωάννης Καρυστιανός, ετών 77”. Τα πόδια του λύγισαν, έπεσε
στα γόνατα, αντίκρισε τη γνώριμη όψη στην ξεθωριασμένη φωτογραφία κι έκλεισε τα μάτια.
Πίσω απ’ τα σφαλισμένα σκοτεινά του βλέφαρα σχηματίστηκε το εξώφυλλο του βιβλίου.
Ένα απόκοσμο ρίγος τον διαπέρασε, καθώς βρισκόταν λίγα μόλις εκατοστά από το σημείο
όπου ήταν θαμμένος Εκείνος. Ένα δάκρυ άρχισε να οργώνει το μάγουλό του και
χαμήλωσε με ευγνωμοσύνη το κεφάλι. Χάιδεψε με τα δάχτυλα τα πετραδάκια που
σκέπαζαν το μνήμα και διέταξε την ψυχή του να σιωπήσει. Ζούσε στο σπίτι όπου είχε
αφήσει το πνεύμα του, ανέπνεε τον ίδιο αέρα, ξάπλωνε στην τεμπελοκαρέκλα του, κάπνιζε
την πίπα του. Έμεινε εκεί ακίνητος για ώρα. Άφησε μόνο την αναπνοή του να λειτουργεί
ελαφρά κι έφερε στον νου μερικές φράσεις από το γραπτό του.
Το καντήλι άναβε κι ήταν γεμάτο από λάδι, γεγονός που τον παραξένεψε. Ακόμα
186
“JOHNNIE SOCIETY”

περισσότερο όμως απόρησε, όταν πρόσεξε πως δίπλα στο καδράκι της εικόνας ήταν
αφημένο ένα δροσερό κόκκινο τριαντάφυλλο. Θυμήθηκε πως η μονάκριβη κόρη του έλειπε
στο εξωτερικό και υπέθεσε πως εκείνη είχε αναθέσει σε κάποια γυναίκα να διατηρεί το
καντήλι αναμμένο. Ακριβώς δίπλα ήταν θαμμένη η γριά σύζυγός του Λουκία, η γυναίκα
στην οποία έμεινε πιστός ως τον θάνατο, καταπνίγοντας σε μερικές χιλιάδες λέξεις τον πόνο
του για τον ανεκπλήρωτο έρωτά του. Λέξεις που, χάρη στον Τζόνι, είχαν καταφέρει να
καταπραΰνουν την ψυχή χιλιάδων αναγνωστών, όχι όμως και τη γέρικη δική του, που
αναπαύτηκε μεταφέροντας στην αθανασία το δικό του καταραμένο μυστικό. Σηκώθηκε με
αργές κινήσεις, υποκλίθηκε βουρκωμένος και κατευθύνθηκε προς την έξοδο, αδυνατώντας
να αντέξει την μνήμη του που κραύγαζε τον δικό της αγιάτρευτο πόνο. Στο μυαλό του οι
σκέψεις χόρευαν ένα βαλς μελαγχολικό.
Μόλις βγήκε στον δρόμο άναψε ένα πικρό τσιγάρο κι έφυγε με τα πόδια για να
επιστρέψει στο καβούκι του. Έφτασε μετά από ώρα εξουθενωμένος και γεμάτος σκοτεινά
συναισθήματα. Έκλεισε ερμητικά τα παντζούρια, άναψε μερικά κεριά και κουκουλώθηκε
στην κουνιστή πολυθρόνα με μια κουβέρτα. Ρούφηξε την πίπα του παππού και αφέθηκε
στις μελωδίες της τζαζ. Ήταν σίγουρος πως αυτή θα ήταν και η αγαπημένη στάση
ανάπαυσης του παππού Ιωάννη. Η μουσική τον ταξίδεψε μακριά στη χώρα όπου
συναντιούνται οι ψυχές και ανταλλάσσουν τις εμπειρίες τους. Αισθανόταν αφάνταστα
τυχερός που στο απρόσμενο ταξίδι του συναντούσε ανθρώπους αλλόκοτους, πρόθυμους να
ξεκλειδώσουν τα υπόγειά τους και να του εκμυστηρευτούν τις Αλήθειες τους.
Κοίταζε την πίπα σιωπηλός για ώρα, δοκιμάζοντας να ερμηνεύσει τις τρισδιάστατες
φιγούρες που σχημάτιζε ο καπνός της. Απορροφημένος όπως ήταν από το βάρος των
συλλογισμών του, δεν πήρε είδηση πως το παλιό ξύλινο πάτωμα είχε αρχίσει να τρίζει
επικίνδυνα απ’ το κούνημα της πολυθρόνας. Το κατάλαβε μόνο όταν, μετά τον θορυβώδη
ήχο του σπασμένου ξύλου, έχασε την ισορροπία του και βρέθηκε φαρδύς πλατύς
κατάχαμα. Εκνευρισμένος από το πέσιμο, σηκώθηκε κι άναψε το φως προκειμένου να δει
καλύτερα τη ζημιά. Ένα μεγάλο κομμάτι ξύλο από το πολυκαιρισμένο πάτωμα είχε σπάσει
και μια ορθογώνια τρύπα έχασκε φωνάζοντας επισκευή. Οι δεκαετίες φαίνονταν ξεκάθαρα
στο σάπιο ξύλο κι ο Τζόνι κούνησε το κεφάλι, εκτιμώντας πως ολόκληρο το πάτωμα
χρειαζόταν άμεση αντικατάσταση. Έστειλε τη σκέψη της επισκευής στο αόριστο μέλλον,
αφού κρύωνε και δεν ήταν σε καθόλου καλή διάθεση.
Στην προσπάθειά του να τοποθετήσει πρόχειρα το ξύλο στη θέση του, διέκρινε κάτι
παράξενο να προεξέχει στην άκρη της τρύπας. Κράτησε την αναπνοή του κι έχωσε βαθιά
τα δάχτυλα τραβώντας ένα ταλαιπωρημένο κομμάτι χαρτί. Ξεροκατάπιε ξαφνιασμένος,
διαπιστώνοντας με δέος πως επρόκειτο για έναν παλιό κιτρινισμένο ταχυδρομικό φάκελο,
χωρίς διεύθυνση αποστολέα ή παραλήπτη. Τον άνοιξε με περισσή προσοχή και αποκάλυψε
έκπληκτος το περιεχόμενό του, ένα και μοναδικό καλά διπλωμένο φύλλο χαρτί,
βουτηγμένο στην υγρασία. Τα γνώριμα γράμματα του παππού αποκαλύφθηκαν για δεύτερη
φορά μπροστά του κι οι παλμοί της καρδιάς του άρχισαν να δίνουν πάλι το γνώριμο
δαιμονισμένο ρεσιτάλ.
Κάθισε κατάχαμα σταυροπόδι τρέμοντας από συγκίνηση. Βρισκόταν ξανά μισό βήμα
187
Γιάννης Φαρσάρης

πίσω από τα γεγονότα. Κρέμασε το βλέμμα του στο κάδρο του παππού και τον είδε να του
κλείνει συνωμοτικά το μάτι. Είχε αποφασίσει να του στείλει ακόμα ένα κρυμμένο μήνυμα,
οδηγώντας τον σε νέες λεωφόρους έμπνευσης. Το δάχτυλό του έτρεξε πάνω στις αράδες
του κιτρινισμένου χειρογράφου κι άρχισε να διαβάζει χαμηλόφωνα.
“Γράφω για να ξορκίσω τον πόνο που έχει ριζώσει για τα καλά μέσα μου. Γράφω γιατί δεν έχω
κανέναν να μιλήσω, γιατί κανείς δεν θα μπορέσει να καταλάβει την καταστροφή που είδαν τα μάτια
μου. Γράφω για να μην τρελαθώ με τον όλεθρο που είχε γραμμένο για μένα η μοίρα. Πού νά’ ξερα ο
βαριόμοιρος τι με περίμενε, όταν μετά τα παρακάλια της χαροκαμένης της μάνας μου έφυγα για τα
βουνά του Βορρά να συναντήσω τ’ αδέλφια μου, που πολεμούσαν στον εμφύλιο. Μ’ έστειλε, παιδί
αμούστακο ακόμα, να τους βρω, να τους μιλήσω και να τους παρακαλέσω να γυρίσουν πίσω στο σπίτι
μας, να κλάψουμε όλοι μαζί τον πατέρα μας που σκοτώθηκε στον καταραμένο ελληνοϊταλικό πόλεμο,
να κάνουμε μια νέα αρχή ενωμένοι.
Ψυχανεμιζόμουν ότι κάτι κακό συνέβαινε πάνω εκεί στα βουνά, δεν μπορούσα όμως να φανταστώ
τη φρίκη που θ’ αντίκριζα. Πόσο πόνο μπορεί ν’ αντέξει μια άγουρη ψυχή που βλέπει τα δυο της
αδέλφια σκοτωμένα; Χάθηκαν κι οι δυο στην ίδια μάχη, βρήκα εγώ ο ίδιος τα πτώματά τους σε
απόσταση μερικών μόνο μέτρων. Δυσκολεύτηκα να τους αναγνωρίσω. Τα ξεραμένα αίματα στα
πρόσωπά τους είχαν γίνει ένα με τη λάσπη και το χιόνι. Ο ένας, ο μεγαλύτερος, πολεμούσε
καταταγμένος στον Εθνικό Στρατό κι ο άλλος στο πλευρό των ανταρτών του Δημοκρατικού
Στρατού. Δεν καταλάβαινα τι ήταν αυτοί οι στρατοί, κοντά παντελονάκια φορούσα ακόμα. Αυτό
όμως που κατάλαβα πολύ καλά ήταν πως και τα δυο μου αδέλφια ήταν ποτισμένα με το ίδιο θανάσιμο
εχθρικό μίσος.
Τους έψαχνα για μέρες και νύχτες ολάκερες πάνω στα παγωμένα βουνά. Άκουσα να μιλάνε για
οπλισμένες ομάδες που σφάζονταν με λύσσα, συνάντησα απλούς ανθρώπους του μόχθου να
καταριούνται τους πολιτικούς αντιπάλους της μιας ή της άλλης πλευράς. Λέξεις άγνωστες και
παγερές για μένα, που μύριζαν μονάχα θάνατο. Λόγια και εικόνες που δεν θα ξεχάσω ποτέ, παρότι
δεν κατάλαβα τίποτα απ’ ό,τι συνέβη τότε σ’ εκείνα τα παγωμένα βουνά. Το μόνο που ξέρω είναι πως
η ζωή μου όλη κάηκε στις στάχτες του εμφυλίου. Κάθε φορά που συναντούσα ένα πτώμα,
προσευχόμουν να μην είναι αδελφός μου. Κι όμως, στ’ απομεινάρια μιας μάχης, γράφτηκε η δικιά μου
τραγική ιστορία και μάλιστα είχε τον ίδιο θανατερό επίλογο δυο φορές. Τους έθαψα αγκαλιά στον ίδιο
λάκκο, θέλοντας να σμίξουν ξανά αιώνια στον άλλο κόσμο, για να συγχωρήσουν ο ένας τις αμαρτίες
του άλλου. Ήταν αδέλφια, έπρεπε να ζήσουν μαζί αγαπημένοι κι όχι να σκοτώσουν με μίσος ο ένας
τον άλλο. Ας πορευτούν τουλάχιστο τώρα ενωμένοι, επουλώνοντας στα κορμιά τους τις πληγές του
αδελφοκτόνου πολέμου που τους κατασπάραξε.
Η καρδιά μου δεν άντεξε αντικρίζοντας τα νεκρά τους κουφάρια, ήθελα να σκοτωθώ κι εγώ
εκείνη τη στιγμή με τα ίδια μου τα χέρια, ν’ ανακατευτεί το αίμα μου με το δικό τους αίμα. Η δύναμη
του ιερού χρέους όμως με κράτησε ζωντανό. Η αγάπη προς τη χαροκαμένη μάνα μας ήταν πιο
δυνατή απ’ την αγάπη για την ίδια μου τη ζωή. Έχασε τον άνδρα της στο μέτωπο το αλβανικό, έχασε
και τα δυο της παλικάρια στον εμφύλιο. Τα μάτια της έχουν στερέψει από δάκρυα και μοιάζουν τώρα
πια με μαύρες κουμπότρυπες. Αργοσβήνει, η καημένη, μέρα με τη μέρα στη θλίψη, μη μπορώντας ν’
αντέξει την παραφροσύνη. Μόνο εμένα έχει πια ν’ ανασαίνει, εμένα που παιδί ακόμα αντίκρισα τα δυο
188
“JOHNNIE SOCIETY”

αδέλφια μου νεκρά στην ίδια καταραμένη μάχη. Ήμουν δεν ήμουν δεκαπέντε χρονών και
καταδικάστηκα ισόβια να ζήσω αγκαλιά με μια μνήμη που ματώνει.
Τρυπάει καθημερινά το μυαλό μου η ιδέα πως οι άνθρωποι σκοτώνονται στους πολέμους με τόσο
μίσος. Κι αναρωτιέμαι, τι έχουν να χωρίσουν οι απλοί άνθρωποι; Κάποια μανούλα τους γέννησε
όλους, κάποια γυναίκα θα κλάψει αν σκοτωθούν, ένα παιδί θα μείνει ορφανό με ρημαγμένη την ψυχή.
Αν πάρεις έναν άνθρωπο και του βγάλεις τα ρούχα στη βροχή, όσο πλούσιος κι αν είναι, σ’ όποια
ιδεολογία κι αν πιστεύει, ό,τι χρώμα κι αν έχει, θα κρυώνει. Ποιος φανατισμός βάζει τον θάνατο
πάνω απ’ την αγάπη; Γιατί οι άνθρωποι να μην παλεύουν γι’ αυτά που τους ενώνουν, μα να βγάζουν
χολή γι’ αυτά που τους χωρίζουν; Σε δυο μέτρα γης θ’ αναπαυθούμε όλοι κάποτε, όποιοι κι αν
είμαστε.
Μπορεί να πέρασαν χρόνια από τότε, αλλά δεν μπορώ ακόμα να καταλάβω ποια δύναμη είναι
εκείνη που θα με οδηγήσει στο να σκοτώσω κάποιον άλλο. Μπορεί να τον φωνάζουν κι αυτόν
Γιάννη, μπορεί να έχουμε το ίδιο όνομα. Πώς είναι δυνατό να σκοτώνεις κάποιον που έχει το ίδιο
όνομα με σένα; Και μόνο αυτό θα έπρεπε να είναι ικανό να μας ενώσει! Μακάρι να μπορούσα να
πείσω όλους τους Γιάννηδες του κόσμου να φωνάξουν στον αέρα πως δεν θέλουμε πια άλλες
ανθρωποθυσίες. Η φωνή μας θα ήταν ισχυρή, γιατί θα είχαμε βρει κάτι να μας συνδέει. Δεν θα μ’
ένοιαζε καθόλου τι κοσμοθεωρία κουβαλάνε, τι χρώμα έχει το δέρμα τους, σε ποια θρησκεία
πιστεύουν, αν είναι φτωχοί ή πλούσιοι. Θα μου αρκούσε και μόνο το γεγονός ότι έχουμε το ίδιο
όνομα. Ότι γυρνάνε το κεφάλι στο ίδιο άκουσμα, όπως κι εγώ. Ξεκινώντας απ’ αυτό το κοινό
γνώρισμα, ίσως στην πορεία ανακαλύπταμε πως έχουμε κι άλλα που μας φέρνουν κοντά. Το όνομα
θα ήταν απλά η αφορμή, μιας κι όλοι οι άνθρωποι είμαστε φτιαγμένοι από το ίδιο υλικό. Πορευόμενοι
αντάμα, θα βρίσκαμε πως όσα μας ενώνουν είναι περισσότερα απ’ αυτά που μας χωρίζουν και θα
καταφέρναμε να ξεριζώσουμε τον φανατισμό απ’ τις ψυχές μας. Γιατί ο φανατισμός πριν σε οδηγήσει
να σκοτώσεις τον αντίπαλό σου, έχει ήδη φροντίσει να κατασπαράξει την καρδιά σου”.
Μια πυκνή σταγόνα δάκρυ έσταξε πάνω στο παλιό κιτρινισμένο χαρτί. Στεκόταν
μετέωρη όση ώρα ο Τζόνι βυθιζόταν στην αποκάλυψη των μικρών γραμμάτων. Τα μάτια
του είχαν μείνει ακίνητα, θολά πάνω στο χαρτί κι αδυνατούσε να σταματήσει το τρέμουλο
απ’ τα χέρια του. Το μελάνι από τις ανάκατες λέξεις σημάδεψε ανεξίτηλα την ύπαρξή του,
αρκετές δεκαετίες μετά. Φίλησε απαλά το σκληρό χαρτί και ξέσπασε σ’ ένα πνιχτό κλάμα
κοιτάζοντας ψηλά στην κορνίζα. Το βλέμμα του γέροντα ήταν σκοτεινό και μελαγχολικό
και του φάνηκε έτοιμο να υγρανθεί. Η ψυχή του παππού είχε μεταμορφωθεί σ’ ένα
κιτρινισμένο χαρτί κι είχε ανοιχτεί μπροστά στον πνευματικό του εγγονό. Κοίταξε σιωπηλά
την κορνίζα στο ύψος της καρδιάς. Διείσδυσε κάτω από το παλιό φωτογραφικό χαρτί και
την είδε να αιμορραγεί βουβά.
Ξάπλωσε ανάσκελα στο ξύλινο πάτωμα τοποθετώντας απαλά το χαρτί στο στήθος του.
Ένας γρύλος είχε αρχίσει το μονότονο μελαγχολικό του τραγούδι, που ακούστηκε στ’
αυτιά του σαν μοιρολόι για τα αδικοχαμένα αδέρφια του παππούλη. Ο νους του σταμάτησε
να λειτουργεί, μη μπορώντας να χωρέσει τις λέξεις που μόλις είχε διαβάσει. Αναστέναξε κι
ακολούθησε με τον νου του τα αποτυπώματα της θανατερής περιπλάνησης του παππού στα
χιόνια. Οι σταγόνες της συμφοράς αιωρούνταν πάνω από το ωχρό μέτωπό του.
189
Γιάννης Φαρσάρης

Γύρισε μπρούμυτα, στήριξε το κεφάλι στο χέρι του κι άρχισε να ξαναδιαβάζει αργά το
κείμενο. Όσο περιδιάβαινε τις λέξεις ένιωθε μια καυτή ανάσα να του χαϊδεύει τα μάγουλα.
Η αισιόδοξη αλληλουχία λογισμών άρχισε να τον συνεπαίρνει. Ένα απλό αγράμματο
μυαλό, βουτηγμένο στην απόγνωση, είχε συλλάβει μια μεγαλειώδη ιδέα, που
στριφογυρνούσε μέσα του σαν αναδευτήρας. Ένα ιερό δέος τον είχε αιχμαλωτίσει. Άρχισε
να επαναφέρει στη μνήμη του όλους τους Γιάννηδες και τις Ιωάννες που είχε γνωρίσει από
παιδί. Θυμήθηκε την ασυναίσθητη συμπάθεια που έτρεφε για κάθε άνθρωπο με τον οποίον
τον συνέδεε το ίδιο όνομα. Συνειδητοποίησε πως ολόκληρη η Ελλάδα είναι ξεχειλισμένη
από Γιάννηδες και Ιωάννες. Κι όχι μόνο η Ελλάδα, σχεδόν ο πλανήτης ολόκληρος. Ήταν
τόσοι πολλοί που θα μπορούσαν να γεμίσουν μια ήπειρο. Φαντάστηκε έναν μικρόκοσμο
γεμάτο φίλους. Ένα υποσύνολο της κοινωνίας αποτελούμενο από ανθρώπους που
αισθάνονται ξεχωριστοί για τ’ όνομά τους και συνδέονται άρρηκτα με μια αόρατη ψυχική
γραμμή με τους άλλους συνονόματούς τους.
«Αχ, καημένε παππούλη, η οσμή του θανάτου σού γέννησε κούφιες εμμονές», συλλογίστηκε
τρυφερά. «Ο καθένας μας είναι κλεισμένος στο καβούκι του, πλακωμένος απ’ τα προβλήματά του
και τυφλωμένος απ’ τους φανατισμούς και τις ιδεοληψίες του. Πώς θα μπορούσαν όλοι οι Γιάννηδες
του κόσμου να συναντηθούν, να γνωριστούν και να μοιραστούν τ’ όνειρό σου;», αναρωτήθηκε
μοιρολατρικά. Η συνέχεια του συνειρμού έκανε το κορμί του να ηλεκτριστεί και να τιναχτεί
όρθιο με πρωτόγνωρη ορμή.
«Πώς θα μπορούσαν; Φυσικά και θα μπορούσαν!», κραύγασε κι οι λέξεις τινάχτηκαν στον
αέρα σαν φελλός σαμπάνιας. Η χρυσόσκονη που μόλις είχε ραντίσει την ψυχή του τον
έκανε να χοροπηδά με λυσσασμένη χαρά στο ξύλινο πάτωμα. Κατέβασε την εικόνα από
τον τοίχο και την έσφιξε στο στήθος του με πάθος. Άρχισε να στριφογυρίζει δυνατά με το
κάδρο αγκαλιά σ’ έναν αφιονισμένο χορό. Χοροπηδούσε σαν να ήταν ο τυχερός που του
κληρώθηκε ο πρώτος αριθμός του πρωτοχρονιάτικου λαχείου. Το μυαλό του είχε
καθαρίσει από τη συσσωρευμένη σκουριά της καθημερινότητας κι έλαμπε σαν ατόφιο
πολύτιμο μέταλλο. Τα δάκρυά του έτρεχαν ασταμάτητα καθώς φιλούσε το γυαλί κι απ’ τον
νου του περνούσαν κινηματογραφικά οι οπτασίες των γονιών του, του Τζο, της Γιοβάννας,
του μικρού Γιαννάκη και της Ιωάννας.
«Σ’ ευχαριστώ, χρυσέ μου παππούλη», επαναλάμβανε μονότονα, ενώ στο μυαλό του είχε
σφηνωθεί η ιδέα που απελπισμένα αναζητούσε. Ζαλισμένος από τις περιστροφές, κάθισε
κατάχαμα με την εικόνα στα γόνατα. Σκούπισε τον ιδρώτα απ’ το μέτωπό του κι άρχισε να
του μιλάει δυνατά. «Πριν πενήντα χρόνια, καλέ μου γέροντα, ήταν αδύνατο να ζωντανέψει τ’
όνειρό σου. Σήμερα, αντιθέτως, τα πράγματα έχουν αλλάξει ριζικά. Πολύ φοβάμαι όμως πως είναι
δύσκολο να σου εξηγήσω. Σου ορκίζομαι, σ’ ό,τι πιο ιερό έχω, πως ό,τι ονειρεύτηκες θα το κάνω
πράξη. Σου είμαι ευγνώμων που μου εμπιστεύτηκες γι’ άλλη μια φορά την πνευματική σου
κληρονομιά και θα βάλω τα δυνατά μου να φανώ αντάξιος. Είμαι περήφανος που έχω τ’ όνομά σου,
αλλά και Γιάννη να μη με έλεγαν, θα άλλαζα τ’ όνομά μου για σένα…», ψέλλισε ευλαβικά. Τα
δάκρυα ανάβλυζαν ανάκατα μ’ ένα πηγαίο δροσερό γέλιο. Είχε να νιώσει έτσι από την
παιδική του ηλικία όταν παίζοντας στην άμμο, ανακάλυπτε θαμμένα ξεχασμένα από
λουόμενους αντικείμενα, που φάνταζαν μικροί θησαυροί στα αθώα του μάτια. Έτσι και
190
“JOHNNIE SOCIETY”

τώρα, ο παππούς τον οδήγησε στο σκοτεινό δάσος του καημού του, ξεθάβοντας από μια
σπηλιά το όραμά του. Με το χειρόγραφο σφιχτά στο χέρι, με το στοργικό χάδι του
παππού από ψηλά και το ένστικτό του για οδηγό, θα προχωρούσε μπροστά.
Αρκετή ώρα αργότερα σηκώθηκε απ’ το πάτωμα εξουθενωμένος. Είχε ιδρώσει
απίστευτα κι ήταν βραδυκίνητος και νυσταγμένος. Έπεσε να κοιμηθεί, για να οργανώσει
ανέφελα το σχέδιό του την επόμενη μέρα. Ο παππούς τού είχε δώσει τη σκυτάλη κι ήταν
ήδη βέβαιος πως ο Τζο θα ήταν κάτι παραπάνω από αρωγός και συμπαραστάτης. Θα ήταν
η ψυχή και η καρδιά της νέας περιπέτειας. Φίλησε απαλά το χαρτί και το απέθεσε ευλαβικά
στο κομοδίνο, προτού κλείσει τα βλέφαρα κάτω απ’ τα κρύα σκεπάσματα. Η σκέψη του
είχε, για τα καλά πλέον, επαναστατήσει…
191
Γιάννης Φαρσάρης

.:: VI ::.
ΟΙΜΑΣΑΙ ΑΚΟΜΑ, ΒΡΙΚΟΛΑΚΑ ΤΩΝ ΩΚΕΑΝΩΝ; Έχει τέτοια λιακάδα έξω κι εσύ
κοιμάσαι;». Η γροθιά του Τζόνι χτυπούσε με τέτοια ορμή την αλουμινένια
εξώπορτα, που κόντευε να την ξεκολλήσει. Μερικοί ανόρεκτοι βρυχηθμοί
ακούστηκαν απ’ το εσωτερικό του σπιτιού. «Ξύπνα, γέρο - πειρατή, βρήκα θησαυρό σού λέω!»,
συνέχισε ο νεαρός με αυξανόμενη ένταση χτυπημάτων. Μετά από ώρα και κάμποσες
πνιχτές βρισιές, η πόρτα άνοιξε κι ένα αξιολύπητο κεφάλι ξεπρόβαλε.
«Κ
«Τι θέλεις, τρισκατάρατε, αξημέρωτα στο σπίτι μου; Τι έπαθες και γαβγίζεις σαν ανδαλουσιανός
σκύλος; Αφού ξέρεις ότι κοιμάμαι άγρια χαράματα, δεν με λυπάσαι καθόλου, βρε τραχανοπλαγιά;».
Τα μακριά του γκρίζα μαλλιά έπεφταν σχεδόν σ’ όλο του το πρόσωπο και χώνονταν
ενοχλητικά στο στόμα του, αλλοιώνοντας τη χροιά της φωνής του. Τα βλέφαρά του
μισόκλειναν πρησμένα στις πρωινές αχτίδες, ενώ συνέχιζε να μουρμουράει ακατάληπτα.
«Δεν θα το πιστέψεις, αλλά βρήκα θησαυρό ανεκτίμητο. Ήταν θαμμένος για δεκαετίες
ολόκληρες και μου αποκαλύφθηκε άξαφνα μες στη νύχτα», κραύγασε ο Τζόνι. Οι λέξεις
λαμπάδιαζαν σαν φωτοβολίδες, καθώς εκτοξεύονταν απ’ το στόμα του. Ένα βλέμμα
πρόσμικτο θυμού, απορίας και νύστας έλουσε τον Τζο, ο νεαρός όμως συνέχισε απτόητος.
«Σου φτιάχνω καφεδάρα δυνατή, άρχοντα και στα λέω όλα χαρτί και καλαμάρι», του φώναξε και
κατευθύνθηκε με ορμή προς την κουζίνα. Ένα ακαθόριστο μουγκρητό ήταν το μόνο που
έλαβε για απάντηση. «Γλυκό με γάλα;», τον ρώτησε από μακριά.
«Βιτριόλι με ρίγανη!», ήταν η θυμωμένη απάντηση του Τζο, καθώς έσπρωχνε νυσταγμένα
τις ρόδες του καροτσιού του προς την τουαλέτα.
«Σου έβαλα και μερικές σταγόνες μπέρμπον στον καφέ για να ξυπνήσεις», τον κανάκεψε
επιστρέφοντας. Ο γέρο - Τζο είχε ανοίξει το παράθυρο κι αγνάντευε έξω καπνίζοντας.
«Ελπίζω μόνο, για το καλό σου, ασπόνδυλε φιδέμπορα, να είναι εξαιρετικά σημαντικός ο λόγος
που με ξύπνησες», γρύλισε θυμωμένα κι έφτυσε στο πάτωμα. Ο Τζόνι χαμογέλασε πονηρά
και κατευθύνθηκε προς το μικρό στερεοφωνικό, ενόσω ο φίλος του τραβούσε τις πρώτες
τζούρες υγρής καλημέρας. Αρκετά σιωπηλά λεπτά αργότερα, οι δυο τους ήταν σε θέση να
επικοινωνήσουν καλύτερα. Ο Τζόνι έβγαλε με προσοχή τον κιτρινισμένο φάκελο απ’ την
τσέπη του και του τον παρέδωσε.
«Ο θησαυρός μου», του ψιθύρισε συγκινημένος. «Είσαι ο πρώτος που το μαθαίνεις».
Παρακολούθησε τις κινήσεις του Τζο, όση ώρα άνοιγε νευρικά τον φάκελο και βυθιζόταν
με περιέργεια στα μικρά πλάγια γράμματα. Τα φρύδια του έσμιγαν όλο και περισσότερο,
όσο τα μάτια του σάρωναν με δυσκολία τις ξεθωριασμένες λέξεις.
192
“JOHNNIE SOCIETY”

«Μα τα τριακόσια γερασμένα άλογα της μηχανής μου, πανάθεμά με αν καταλαβαίνω λέξη»,
μούγκρισε βραχνά μόλις διάβασε και την τελευταία αράδα. Τα μάτια του Τζόνι τον
κάρφωναν υπόγεια και πονηρά.
«Ξαναδιάβασέ το αργά και πες μου ποια ιδέα σου περνάει αυτόματα απ’ το μυαλό», τον
προέτρεψε παιχνιδιάρικα. Ο Τζο βυθίστηκε με ακόμα περισσότερη περιέργεια αυτή τη
φορά, επιχειρώντας να μαντέψει τον γρίφο του φίλου του.
«Η πρώτη ιδέα που μου περνάει απ’ το μυαλό είναι να σε πετάξω κλοτσηδόν απ’ το παράθυρο και
να συνεχίσω τον ύπνο μου!», γρύλισε νυσταγμένα. Κατόπιν έριξε ακόμα μια ματιά στο κείμενο
και συνέχισε. «Ένα πληγωμένο παλικάρι έχασε τ’ αδέρφια του στον εμφύλιο κι έπαθε παράκρουση,
γεμίζοντας με πόνο τούτο το αρχαίο χαρτί». Το ύφος του έδειχνε ότι πάσχιζε απεγνωσμένα να
κάνει πρωινούς σύνθετους συνδυασμούς.
«Και πώς το έλεγαν το πληγωμένο παλικάρι, αγουροξυπνημένε γίγαντα;», τον ρώτησε γεμάτος
ενέργεια ο νεαρός.
«Γιάννη το έλεγαν! Κερδίζω φούρνο μικροκυμάτων; Χαίρω πολύ! Κι εμένα με λένε Τζο κι εσένα
Τζόνι! Δώσ’ μου τον φούρνο μικροκυμάτων να σε ψήσω ζωντανό, να σταματήσεις να με ταλαιπωρείς
πρωινιάτικα», γκρίνιαξε αδυνατώντας να συλλάβει τον αινιγματικό συνειρμό του κολλητού
του.
«Κοντά είσαι, άρχοντα!», του φώναξε ενθαρρυντικά ο Τζόνι. «Για ξαναδιάβασε παρακάτω το
κείμενο και προχώρα λίγο ακόμα τη σκέψη σου», τον προέτρεψε. Ο Τζο έξυσε αμήχανα το
ανακατεμένο μούσι του, κοιτώντας σκοτεινά πότε τον Τζόνι και πότε το χαρτί.
«Εδώ ο τύπος εύχεται να μπορούσαν όλοι οι Γιάννηδες του κόσμου να ενώσουν τη φωνή τους».
Το μέτωπό του συνοφρυώθηκε με το επόμενο λογικό βήμα. «Μη μου πεις ότι το δαιμονισμένο
σου κρανίο φαντάστηκε ότι μπορούμε εμείς να ενώσουμε τους Γιάννηδες του κόσμου;», ρώτησε με
ελαφρά ειρωνεία.
«Το χαρτί που κρατάς γράφτηκε πριν δεκάδες χρόνια, καλέ μου Τζο. Τότε δεν νομίζω να
μπορούσαν να το πετύχουν, σήμερα όμως; Τι λες, πειρατή μου, μπορούμε;». Η χροιά της φωνής
του έδειχνε ανυπομονησία και κρυμμένη χαρά.
«Χμμ, να ενώσουμε λες ανθρώπους με το ίδιο όνομα από διαφορετικά μέρη και να τους φέρουμε
σ’ επαφή μεταξύ τους. Μη μου πεις, βρε σκορδόπιστε, ότι το μυαλό σου πήγε στο…». Το βλέμμα
του φωτίστηκε ολόκληρο, οι γροθιές του σφίχτηκαν σ’ έναν πρωτόγνωρο πανηγυρισμό, το
κορμί του άρχισε να πάλλεται κι αν είχε πόδια, θα έριχνε ένα τεράστιο σάλτο. Ο Τζόνι
ξάπλωσε ηδονικά στον καναπέ για ν’ απολαύσει τη στιγμή. «…Στο Internet!», κραύγασε ο
Τζο με όση δύναμη είχε στα πνευμόνια του, κοντεύοντας να πέσει απ’ την αναπηρική του
πολυθρόνα. «Είναι ολοφάνερο! Είσαι ένας τρίχορδος μπαγλαμάς, με απατηλό όνειρο να γίνεις
τετράχορδος», τον κορόιδεψε. Έριξε μια γερή σφαλιάρα στο κούτελό του κι άρχισε να
σφίγγει τον νεαρό σε μια ενθουσιώδη αγκαλιά. «Δεν μου λες, πεντορούθουνε, τι πίνεις και δεν
μου δίνεις και μένα του καψερού; Μα τον Κρόνο, τον πλανήτη χούλα - χουπ, είναι εκπληκτική η ιδέα
σου! Είσαι ένας μεγαλειώδης βουστροφηδόν Κιχώτης!», συνέχισε εκστασιασμένος ο γέρος
πειρατής.
Μερικά πανηγυρικά δευτερόλεπτα αργότερα, ένα τσιγάρο έδωσε την ευκαιρία στον
Τζόνι να του εξηγήσει πώς βρήκε το κρυμμένο χειρόγραφο. Μετά άρχισαν ν’
193
Γιάννης Φαρσάρης

ανταλλάσσουν μικρές γευστικές στάλες ονείρου κι ο νεαρός ήταν πανευτυχής που η ιδέα
μεταλαμπαδεύτηκε δημιουργικά στον καλύτερό του φίλο, στον έτερο παραλλαγμένο
Γιάννη. Μια ηλεκτρονική κοινότητα μελών που θα έφερνε σ’ επικοινωνία όλες και όλους
τους συνονόματους θα έκανε πράξη το όνειρο του παππού Ιωάννη. Οι ώρες απαιτούσαν
καθαρή σκέψη, φαντασία και δημιουργικότητα. Η επαγγελματική εμπειρία του Τζόνι και η
οργανωτικότητά του θα έδιναν, σαν ινδιάνικο τύμπανο, τον ρυθμό. Η φαντασία του Τζο και
η άοκνη ενασχόλησή του με το Δίκτυο θα έκαναν την ιδέα να χορέψει σαν πεταλούδα.
Αποφάσισαν με συνοπτικές διαδικασίες να μετατρέψουν το σπίτι του Τζο σε εργαστήριο
ιδεών. Η παρόρμηση πύρωνε τη θέλησή τους και το κοινό όραμα γιγαντώθηκε μέσα από
τις κουβέντες τους. Σε χρόνο μηδέν ο Τζόνι κουβάλησε απ’ το σπίτι του και τον δικό του
υπολογιστή, ώστε να μπορούν να δουλεύουν παράλληλα, ενώ γέμισε τα ντουλάπια με
πολεμοφόδια για τη μεγάλη μάχη. Προμηθεύτηκε τεράστιες ποσότητες από τρόφιμα,
νερά, καφέδες, μπουκάλια μπέρμπον και αμέτρητες κούτες τσιγάρα. Αγόρασε κι έναν λευκό
γυαλιστερό πίνακα, όπως αυτόν που είχε παλιά στη δουλειά και τρεις κούτες πολύχρωμους
μαρκαδόρους. Χάρηκε αληθινά όταν είδε τον παλιό του χαμένο επαγγελματισμό να
επιστρέφει, για ιερό σκοπό αυτή τη φορά. Τον υποδέχτηκε μ’ ένα ελαφρύ εγκάρδιο
χτύπημα στην πλάτη, τον κέρασε τσιγάρο και τον έστρωσε αμέσως στη δουλειά βάζοντάς
τον να βολευτεί ανάμεσα σ’ εκείνον και στον Τζο.
«Λοιπόν, κομαντάντε, είμαστε έτοιμοι; Ξεκινάμε;», κραύγασε ο Τζο φορώντας στραβά το
παλιό του δερμάτινο κοσμογυρισμένο τζόκεϊ.
«Ο άνεμος είναι ούριος, καπετάνιε, γιατί είναι άνεμος ελευθερίας!», ανταπέδωσε την κραυγή ο
Τζόνι τακτοποιώντας τα ατίθασα μαλλιά κάτω απ’ τον αγαπημένο του μπορντό μπερέ.
«Για να δω τι σου μάθανε στις εταιρείες, ψαρούκλα του γλυκού νερού. Κόβω τα μουστάκια μου,
αν δεν έχω μάθει εγώ περισσότερα πάνω στη σέλα της μηχανής μου γυρίζοντας τον κόσμο», τον
τσίγκλησε περιπαικτικά χαϊδεύοντας μερακλίδικα τα μακριά μουστάκια του.
«Λύνω την άγκυρα, καλό μας ταξίδι», φώναξε και πήρε θέση μάχης μπροστά στον πίνακα,
με τον μαρκαδόρο τεταμένο απειλητικά σαν λόγχη.
«Ρίξε κανονιά ν’ αρχίσει η επανάσταση! Βίβα λα ρεβολουσιόν», ούρλιαξε μανιασμένα σαν
γέρικο τσακάλι ο Τζο.
Τα επόμενα λεπτά τον άφησαν με το στόμα ορθάνοιχτο. Ο Τζόνι ρίχτηκε με τα μούτρα
στον πίνακα, σχεδιάζοντας αλληλοσυνδεόμενα διαγράμματα ροής. Άρχισε να χτίζει
σχηματικά το έργο που είχαν ταχθεί να φέρουν εις πέρας και να εξηγεί με κάθε
λεπτομέρεια το σκεπτικό του και τις προτάσεις του. Τα λόγια του ξεδιπλώνονταν με ήρεμη
σιγουριά, βγαλμένη κατευθείαν απ’ τις ρίζες του παρελθόντος του. Ο Τζο δυσκολευόταν
στην αρχή να ακολουθήσει τον ειρμό των διαγραμμάτων.
«Μιλάς σαν λόγιος ή μάλλον σαν παρδαλόγιος», ήταν η πρώτη του απελπισμένη αντίδραση,
αλλά το μυαλό του άρχισε να πετάει σπίθες μόλις μπήκε στο νόημα των γραφημάτων του
Τζόνι. Με λαχτάρα ρώταγε τον νεαρό ό,τι δεν καταλάβαινε κι άρχισε να κρατάει
σημειώσεις αναφορικά με τα κομμάτια που έπρεπε ν’ αρχίσει τμηματικά να υλοποιεί για τη
δημιουργία της διαδικτυακής κοινότητας. Καθώς ο Τζόνι ξεδίπλωνε το ταλέντο του στη
σχεδίαση του έργου, ο Τζο άρχισε δειλά στην αρχή, μα ενθουσιωδώς στη συνέχεια, να
γεννάει ιδέες και να ξερνάει περίφημες προτάσεις.
194
“JOHNNIE SOCIETY”

Οι ώρες κυλούσαν αβίαστα και δεν σήκωναν κεφάλι ούτε για φαγητό. Προτιμούσαν να
μασουλάνε πάνω από τις οθόνες και τις σημειώσεις για να μη χάνουν λεπτό. Και σιωπηλά
κάποιος απ’ τους δυο έπεφτε εναλλάξ σ’ έναν ολιγόωρο ύπνο να ξαποστάσει. Έχοντας
στήσει τον βασικό κορμό, σέρφαραν αενάως στο Διαδίκτυο να πάρουν κι άλλες ιδέες που
θα τους χρησίμευαν στη δημιουργία του ονείρου τους. Πάνω στη δίνη της προσήλωσης
έχασαν την αίσθηση του χρόνου. Οι μέρες ξημέρωναν και νύχτωναν αδιάφορα, χωρίς άλλη
σκοτούρα. Λαγοκοιμούνταν ελάχιστα από ολική εξάντληση, έτρωγαν μηχανικά και
κάπνιζαν χωρίς σταματημό. Μόνο όταν ολοκλήρωσαν μια πρώτη εικόνα τού τι ήθελαν να
περιλαμβάνει η δικτυακή τους κοινότητα, πήραν ανάσα εξαντλημένοι. Κάθισαν
αποκαμωμένοι στον καναπέ και κεράστηκαν την πίστη τους.
«Πόσες μέρες δουλεύουμε, ρε Τζο; Έχασα τον λογαριασμό», ψέλλισε με φωνή εξασθενημένη
ο Τζόνι.
«Τρεις, τέσσερις, ούτε που κατάλαβα, αδερφέ μου. Τέτοια πώρωση δεν είχα ούτε στα νιάτα μου»,
του απάντησε με φωνή απείρως πιο βραχνή ο Τζο. «Τι σημασία έχει άλλωστε; Σάμπως θα μας
αναζητήσει και κανείς; Χαμένα κορμιά είμαστε κι οι δυο», συνέχισε με σαρκασμό. Τα τελευταία
λόγια του ήχησαν σαν πυροσβεστικό καμπανάκι στ’ αυτιά του νεαρού. Θυμήθηκε μες στη
θολούρα του τη Γιοβάννα και τον μικρό Γιαννάκη, που είχε μέρες να επισκεφτεί. Τινάχτηκε
αυτόματα κι άρχισε να ψάχνει για καθαρά ρούχα, μιας και δεν είχε θυμηθεί ν’ αλλάξει
τόσες μέρες.
«Κάνε ένα μπανάκι, φίλε μου Τζο, χαλάρωσε κι έρχομαι σε λίγη ώρα να συνεχίσουμε», τον
προέτρεψε λαχανιασμένα. «Πάω να καθησυχάσω δυο - τρεις ανθρώπους για την εξαφάνισή μου κι
επιστρέφω».
«Σε καμιά γκόμενα πας, είμαι σίγουρος! Έχεις ραντεβού με καμιά παντρεμένη πελάτισσά σου από
την πιτσαρία και τρέχεις προτού έρθει ο άντρας της; Τρέχα, λιγούρη ντελιβερά, να κοιτάξεις τον
εαυτό σου κι άσε μας εμάς εδώ στο μιζερόσπιτό μας, στην οδό Αρετής και Ηθικής γωνία. Λες και
δεν σού ’χω τονίσει οχτακόσιες φορές ότι έχουν παραλύσει μόνο τα δυο μου πόδια. Το τρίτο
παραμένει γερό και ατίθασο!», κραύγασε σατυρικά ο ψαρομάλλης μεσήλικας την ώρα που ο
Τζόνι απομακρυνόταν χαμογελώντας.
Οι ώρες κοντά στη Γιοβάννα και τον Γιαννάκη λειτούργησαν σαν βάλσαμο στην
πυρωμένη του ψυχή. Είχαν ανησυχήσει για την απροειδοποίητη εξαφάνισή του, τους
καθησύχασε όμως και τους ενημέρωσε πως θα λείπει σε σημαντικό ταξίδι για αρκετές
ακόμα ημέρες. Η ιερότητα του σκοπού δεν του δημιούργησε τύψεις για την απουσία του.
Άλλωστε δεν σκόπευε εξαρχής να μείνει μόνιμα στο δυάρι του Τζο. Πετάχτηκε μέχρι το
σπίτι του να πάρει μερικά επιπλέον χρειαζούμενα, καθώς και χρήματα και να δει αν έχουν
έρθει λογαριασμοί. Το βασίλειό του μύριζε κλεισούρα και μούχλα. Άνοιξε το ψυγείο για να
πετάξει τα χαλασμένα τρόφιμα, εφοδιάστηκε με μερικά μουσικά cd’s για τα δύσκολα
ξενύχτια κι άρχισε να γδύνεται για ένα αναζωογονητικό ντους. Είχε μόλις προλάβει να
εισέλθει στο πριγκιπάτο της σαπουνάδας, όταν άρχισε να χτυπά ασταμάτητα το τηλέφωνο.
«Καταραμένη εφεύρεση», σφύριξε μέσα απ’ τα δόντια του. Είχε ξεχάσει για καιρό το
ενοχλητικό κουδούνισμα και υποψιαζόμενος ότι ήταν από τον Εκδοτικό Οίκο, το άφησε να
χτυπάει. Υπολόγισε όμως τη μικρή πιθανότητα να είναι ο Τζο, ο έτερος γνώστης του
αριθμού και βγήκε γυμνός και βρεγμένος στο σαλόνι.
195
Γιάννης Φαρσάρης

«Τζόνι, πού έχεις χαθεί, γιατί δεν σηκώνεις το τηλέφωνο; Σε ψάχνω απεγνωσμένα για μέρες!».
Σωστά είχε μαντέψει αρχικά, ακούγοντας τη γνωστή αγχωμένη φωνή της Μίνας.
«Έλειπα, Μίνα, σε δουλειές. Μη μου πεις ότι θέλεις πάλι να μου κανονίσεις καμιά συνέντευξη.
Σας έχω δηλώσει ρητά και κατηγορηματικά ότι δεν δίνω», της ξέκοψε ενοχλημένος.
«Θρίαμβος, Τζόνι, θρίαμβος». Η λαχανιασμένη της φωνή τού κέντρισε την περιέργεια.
«Κέρδισες το Βραβείο πρωτοεμφανιζόμενου συγγραφέα από το σπουδαιότερο πολιτιστικό ίδρυμα της
χώρας. Στις δεκαοκτώ του μηνός είναι η απονομή και θα μεταδοθεί απευθείας από την τηλεόραση και
το Internet. Ο Εκδότης μού ζήτησε να σε βρω εσπευσμένα για να παρευρεθείς στην τελετή. Θα σε
δει όλη η Ελλάδα, είναι ο πιο σημαντικός τίτλος που μπορεί να κερδίσει ένας νέος συγγραφέας». Η
αυθεντικά αγχωμένη φωνή της του προκάλεσε θυμηδία, τα λόγια της όμως ακούστηκαν σαν
ενοχλητικά κουνούπια στ’ αυτιά του.
«Σας έχω τονίσει τρισεκατομμύρια φορές πως η δημοσιότητα μού προκαλεί αλλεργία. Ενημέρωσε
τον πολυαγαπημένο μου κύριο Μάξιμο πως δεν πρόκειται να παρευρεθώ στην τελετή. Και θα σε
παρακαλούσα να σταματήσεις να με παίρνεις τηλέφωνο για ψύλλου πήδημα!». Η φωνή του έκρυβε
συγκρατημένο θυμό, καθώς ταξίδευε πια σε άλλα μονοπάτια.
«Μα πώς είναι δυνατό να χάσεις τέτοια μεγάλη στιγμή στην καριέρα σου;», συνέχισε στις ίδιες
νότες η νεαρή. Η κολλημένη της λογική είχε αρχίσει πράγματι να τον εκνευρίζει.
«Καλά, αφού επιμένεις», πρόσθεσε ο Τζόνι, «θα στείλω την ψωριάρα τη γάτα μου να
παραλάβει το βραβείο, ευχαριστώντας τη μαμά της και τον μπαμπά της για τα υπέροχα μουστάκια
που της χάρισαν. Πριν εκνευριστώ στ’ αλήθεια, σου ξαναλέω για τελευταία φορά πως δεν θέλω να
κάνω συγγραφική καριέρα και πως σε τελετές γάμων, βαφτίσεων και λοιπών συνεστιάσεων δεν
συμμετέχω!». Ο νευρικός ήχος του κλεισίματος του ακουστικού πρέπει να έμεινε
χαραγμένος βαθιά στη μνήμη της απορημένης υπαλλήλου, που βυθισμένη στο
επαγγελματικό της καθήκον, αδυνατούσε να συλλάβει έστω και μια λέξη απ’ τα λεγόμενά
του.
«Βραβείο πρωτοεμφανιζόμενου συγγραφέα», μονολόγησε ειρωνικά, συνεχίζοντας το μπάνιο
του. «Κοίτα μεγαλεία ο Τζονάρας ο ντελιβεράς! Φράκο, παπιγιόν, λουστρίνι και λοιπές
ενδυματολογικές δυνάμεις θα παρελάσουν πάλι στη φωτισμένη πίστα. Και με απευθείας μετάδοση
μάλιστα! Ποιος στη χάρη της γάτας μου», ψιθύρισε εύθυμα. Θυμήθηκε χωρίς νοσταλγία τη
μέρα που είχε βραβευτεί από την πρώην Εταιρεία του, ως ο “Manager της χρονιάς” για τις
εκπληκτικές πωλήσεις της οδοντόκρεμάς του, παρουσία όλου του προσωπικού. Τότε
ξεχείλιζε από φιλαυτία και υπεροψία, τώρα αισθανόταν απέραντη απέχθεια κι αδιαφορία.
«Τι περιττό βάρος που είναι αυτή η ματαιοδοξία!», μονολόγησε κουνώντας το μουσκεμένο
κεφάλι του. Ανοίγοντας το νερό να ξεπλυθεί ανατρίχιασε όχι από την ψυχρότητά του, αλλά
από τη σκέψη του εγχειρήματος που είχαν εμπνευστεί με τον Τζο. Καθαρός πια,
αναζωογονημένος και χαρούμενος, κάπνισε ένα τσιγάρο μπροστά στο κάδρο του παππού,
αφήνοντας ξανά άλλο ένα να καεί στο τασάκι για κείνον.
Η επιστροφή του στο σπίτι του Τζο έγινε με αναπτερωμένη διάθεση και με ακόμα πιο
δυνατή λάμψη στο βλέμμα. Τον βρήκε μισοκοιμισμένο στον καναπέ.
«Ηθικόν;», κραύγασε για να του μεταδώσει τη ζωντάνια του.
«Τζούφιο και καθόλου ακμαιότατον», απάντησε ξεψυχισμένα ο Τζο. «Γιατί βιαζόμαστε, μου
196
“JOHNNIE SOCIETY”

λες; Μας κυνηγάει κανείς;». Ο τόνος της φωνής του έδειχνε πως η κούραση τον είχε
αποτελειώσει.
«Δεν θες να δεις το παιδί μας να παίρνει σάρκα και οστά;», απόρησε ο Τζόνι. Φοβήθηκε
ενδόμυχα μη χάσει τον πολύτιμο συμπαραστάτη του.
«Φυσικά και θέλω, αλλά σου θυμίζω ότι ένα παιδί για να γεννηθεί χρειάζεται εννιά μήνες. Εμείς
γιατί πρέπει να τελειώσουμε την κοινότητα σε εννιά μέρες; Άλλωστε, πόσο σίγουρος είσαι ότι αυτό
που σχεδιάζουμε θα πετύχει; Κι έστω ότι το βγάζουμε στον αέρα, πώς θα το μάθει ο κόσμος, ώστε να
συμμετάσχει στην κοινότητά μας; Τρέχα, γέρο - μόρτη Τζο, να προβάρεις ένα καρό πουκάμισο
αδειανό που έραψε η μοδίστρα Ελένη; Νο πασαράν!». Η συνεχόμενη δουλειά φαινόταν να τον
έχει εντελώς καταβάλει.
Ο Τζόνι κατέβασε θλιμμένα το κεφάλι του. Είχε παρασύρει τον Τζο σ’ ένα ταξίδι
ενθουσιασμού, αλλά τα σχεδόν πενήντα χρόνια που του βάρυναν την πλάτη στέναζαν από
το ξενύχτι. Άρχιζε να σκαλίζει τις σημειώσεις του μηχανικά, έχοντας το θορυβώδες
ροχαλητό του φίλου του για υπόκρουση. Η δικιά του κόπωση απ’ τη μια και τα
αποθαρρυντικά λόγια του κουρασμένου μεσήλικα απ’ την άλλη τον έβαλαν σε σκέψεις.
Ξάπλωσε στο κρεβάτι, κουλουριάστηκε σα νεογέννητο κι έσβησε σε ανήσυχο ύπνο.
Ονειρεύτηκε πως κοιμόταν πάνω σ’ ένα τραπέζι μπιλιάρδου και τα λόγια του Τζο
χτυπούσαν τα μηλίγγια του σαν πολύχρωμες κοκκάλινες μπάλες. Ούτε που κατάλαβε πόσες
ώρες αργότερα ξύπνησε. Το κεφάλι του ήταν βαρύ, σαν όλες οι μπάλες να είχαν τρυπώσει
στον εγκέφαλό του. Είδε τον ανάπηρο φίλο του να σερφάρει σιωπηλός ρουφώντας ηχηρά
το μπέρμπον του. Η ατμόσφαιρα μύριζε καπνό και αλκοόλη. Αναζήτησε παραπατώντας
λίγο κρύο νερό για τα κουρασμένα μάτια του και αρκετή καυτή καφεΐνη για τα υπνωμένα
νεύρα του. Μερικές τζούρες αργότερα, στήθηκε αποφασιστικά απέναντι απ’ τον Τζο.
«Θυμάσαι τα λόγια που μου είπες απογοητευμένος πριν κοιμηθούμε;», τον ρώτησε με
ευθύτητα.
«Δεν έπαψα να τα συλλογιέμαι όση ώρα κοιμόσουν, Τζονάρα. Το ερώτημα είναι απλό: Μήπως
ματαιοπονούμε; Εγώ ευχαρίστως να πέσω με τα μούτρα στη δουλειά για να βγάλουμε την κοινότητα
στον αέρα σε μια βδομάδα, αλλά μετά; Θα κυνηγάμε τα μέλη με το ντουφέκι; Θα ψαρεύουμε
Γιάννηδες με την απόχη; Θα διαλαλούμε με ντουντούκες στους δρόμους “εδώ οι καλοί συνονόματοι,
διαλιέχτεεε”; Και τι θα καταφέρουμε, ρε Τζόνι; Να γίνουμε περίγελως και διαδικτυακώς; Και καλά,
εγώ ήμουν καθιστή ξεφτίλα τόσα χρόνια στα φανάρια, εσύ θα το αντέξεις;». Τα λόγια του ανέδιδαν
μεστότητα και ακραιφνή λογική. Ο Τζόνι τον κοίταξε κατάματα και κατάπιε νευρικά λίγο
σάλιο.
«Αν δεν πιστεύεις σ’ ό,τι κάνουμε, σταμάτα τώρα! Θα συνεχίσω μόνος μου. Το κιτρινισμένο
χειρόγραφο που σου έδωσα να διαβάσεις το έγραψε ο άνθρωπος που μου έσωσε τη ζωή. Έχω
ορκιστεί να πραγματοποιήσω τ’ όνειρό του και δεν συνηθίζω να πατάω τους όρκους μου. Θα μαζέψω
τα πράγματά μου και θα εξαφανιστώ από δω σε πέντε λεπτά, να σ’ αφήσω και σένα στην ησυχία σου»,
βόγκηξε και κατέβασε το κεφάλι. Τα καστανά του μάτια είχαν βουρκώσει, όχι από πόνο
όμως αυτή τη φορά, αλλά από πείσμα. Ο Τζο τον κοίταξε ήρεμα κατάματα,
ακτινοβολώντας το κύρος της ηλικίας και της στιβαρής του προσωπικότητας.
«Δεν συνηθίζω να ρίχνω ασπίδες στη μάχη, μικρέ, ούτε να πουλάω φίλους στα νυφοπάζαρα της
197
Γιάννης Φαρσάρης

επαρχίας. Απλά θέλησα να σε προειδοποιήσω, όσο ήταν ακόμα νωρίς, για μια πιθανή αποτυχία. Με
μεγάλη φούρια σηκώσαμε άγκυρα και φοβήθηκα τους υφάλους της πορείας. Εγώ είμαι συνηθισμένος
στη φουρτούνα και στις ψυχικές παντοφλιές, εσένα φοβόμουν μη λαβωθείς, αγόρι μου. Ήθελα να δω
πόσο γερά έχει ριζώσει στην ψυχή σου η αδελφοσύνη κι εν προκειμένω, η Γιαννοσύνη». Τα αραιά
κιτρινισμένα του δόντια ξεπρόβαλαν σαν σταλακτίτες και ξέσπασε ολόκληρος σ’ ένα
τρανταχτό γέλιο. Άνοιξε τα πελώρια τριχωτά του μπράτσα και τον έκρυψε στην αγκαλιά
του. Ο Τζόνι ήταν έτοιμος να εκραγεί απ’ τη συσσωρευμένη ένταση.
«Γέρο - σακάτη, δεν έχεις μάθει να σέβεσαι ούτε ιερό, ούτε όσιο. Έχεις μπροστά σου τον πιο
ταλαντούχο γραφιά της χρονιάς και του κοπανάς παραμύθια; Σε πληροφορώ ότι βραβεύτηκα ως ο
καλύτερος πρωτοεμφανιζόμενος συγγραφέας! Ημιανάς, προσοχή!». Η φωνή του ισορροπούσε
ανάμεσα στην ειρωνεία και στην προσποιητή αυταρέσκεια.
«Αρχοντοκαψούρης με περικεφαλαία δηλαδή!», ξέσπασε ο Τζο και κυλίστηκε στον καναπέ.
«Μην κοροϊδεύεις καθόλου, γιατί η αυτού μεγαλειότης μου είναι προσκεκλημένη στην απονομή
των λογοτεχνικών βραβείων με τιμές και ταρατατζούμ και μάλιστα σε απευθείας τηλεοπτική, μα και
διαδικτυακή μετάδοση. Αλλά σιγά μην τους κάνω τη χάρη να πάω». Η αποστροφή ήταν διάχυτη
στα λόγια του.
«Μιλάς σοβαρά; Θα φορέσεις ψηλοτάκουνα για να παραλάβεις βραβείο σε απευθείας μετάδοση;
Μα αυτή η είδηση είναι λουκούμι!», βροντοφώναξε ο Τζο και το τίναγμά του τον έριξε στο
πάτωμα. «Η ευκαιρία που ζητούσαμε! Έλα να φιλήσω τις αξύριστες μαγουλάρες σου!», κραύγασε
ενθουσιωδώς. Η αναπνοή του Τζόνι κόπηκε κάτω από την αδυναμία να συλλάβει τον ειρμό
του φίλου του. «Πότε είναι η απονομή;», συνέχισε να ουρλιάζει ο Τζο.
«Νομίζω στις δεκαοκτώ του μηνός μού είπαν», απάντησε διστακτικά ο νεαρός.
«Έχουμε μπροστά μας δώδεκα ολόκληρες μέρες! Τα εγκαίνια της μαγκιόρικης κοινότητάς μας θα
γίνουν στις δεκαοκτώ το βράδυ σε πανελλήνια μετάδοση. Έλα να σε φιλήσω παιχταρά μου!». Πάνω
στην έξαρσή του τα σάλια του είχαν αρχίσει να τρέχουν στα γένια του και λέρωσαν τα
μάγουλα του νεαρού καθώς τον αγκάλιασε.
«Άσε τα φιλιά, ρε μπαμπόγερε κι εξήγησέ μου, επιτέλους, τι κατέβασε πάλι η γκαζωμένη κούτρα
σου». Μια θετική αύρα άρχισε να διαχέεται στο περιβάλλον.
«Εσύ δεν είσαι ο μάγκας ο συγγραφέας, ο περιζήτητος, ο μυστηριώδης, που γράφει
αριστουργήματα της καψούρας και αρνείται να δώσει συνεντεύξεις; Ε λοιπόν, θα σκάσεις μύτη στην
τελετή χωρίς να σε πάρουν χαμπάρι και θα παραλάβεις το βραβείο μέσα σε γενική πανελλήνια
έκπληξη. Κι εκεί πάνω θα τους κουφάνεις όλους, αφού θα τους μιλήσεις για τη δικτυακή κοινότητα
που ετοιμάζουμε και θα καλέσεις τους Γιάννηδες να γίνουν μέλη. Θα τρελαθούν όλοι! Την άλλη μέρα
οι εφημερίδες θα γράφουν σεντόνια για σένα, ενώ εσύ θα εξαφανιστείς πάλι και θα έρθεις εδώ στη
γαλέρα μας να ψαρεύουμε τρελές εγγραφές μελών στην κοινότητά μας! Η δημοσιότητα που ψάχναμε,
Τζονάρα μου! Εγώ θα τα βρίσκω όλα, βρε άχρηστε μαρκετά κολοκυθοκεφτέ; Σταμάτα να έχεις το
σύνδρομο της Σταχτοπούτας, μη σου φορέσω το γοβάκι!», συμπλήρωσε θριαμβευτικά.
Και οι δυο κυλίστηκαν στο κρεβάτι, ο Τζο καταβεβλημένος από τη φόρτιση, ο δε Τζόνι
προσπαθώντας να συλλάβει τη μεγαλειώδη σύλληψη του ευφυούς κολλητού του. Η
αντίστροφη μέτρηση είχε μόλις αρχίσει.
«Ας ριχτούμε με τα μούτρα στη σκαπάνη της τρεμάμενης οθόνης! Ενεργοποίησε τους
198
“JOHNNIE SOCIETY”

κουραγιογόνους αδένες σου!», έδωσε το σύνθημα της υλοποίησης του ονείρου ο ενθουσιώδης
μεσήλικας και χάιδεψε το δαχτυλίδι με την κόκκινη πέτρα στο δάχτυλό του.
Τα νεύρα τεντώθηκαν, οι κινήσεις τους έγιναν κοφτές και απότομες, τα λόγια τους μεστά
και συμπυκνωμένα. Οι μέρες ήταν απελπιστικά λίγες κι ούτε ο ένας ούτε ο άλλος είχε κάνει
ποτέ κάτι αντίστοιχο. Ο Τζο άρχισε δαιμονισμένα να γράφει κώδικα και να
προγραμματίζει βήμα - βήμα τα κομμάτια. Βρισκόταν σε ανοιχτή επικοινωνία με δεκάδες
φόρουμ προγραμματιστών, για να τον βοηθούν και να τον ξεκολλούν από τις λάσπες που
είχε κυλιστεί. Ευτυχώς για κείνον, έβρισκε κομμάτια ολόκληρα από λογισμικό ανοιχτού
κώδικα που μπορούσε ελεύθερα να χρησιμοποιήσει στο έργο του. Ο Τζόνι έγραφε
μανιωδώς τα κείμενα που χρειάζονταν και τα κούμπωνε με τη διεπιφάνεια χρήσης, ώστε να
κάνει την πλατφόρμα περισσότερο εύχρηστη και λειτουργική.
Οι επόμενες μέρες γλίστρησαν απίστευτα γρήγορα και το μόνο που έμεινε στη θύμησή
τους ήταν οι νότες της μουσικής που συνόδευαν τον νεκρό χρόνο. Η κεντρική ιδέα είχε
αρχίσει να υλοποιείται και μια πρώτη λειτουργική έκδοση ήταν ήδη έτοιμη. Η κοινότητα
θα απευθυνόταν αποκλειστικά σε όσους είχαν το όνομα Γιάννης ή Ιωάννα και οι δικτυακοί
επισκέπτες θα μπορούσαν να κάνουν ηλεκτρονική αίτηση εγγραφής, επισυνάπτοντας
σκαναρισμένη την ταυτότητά τους, για του λόγου το αληθές. Μετά την αποδοχή της
αίτησης από τους διαχειριστές, θα είχαν τη δυνατότητα να δημιουργήσουν εύκολα τη δικιά
τους σελίδα με τη φωτογραφία τους κι όλα τα προσωπικά τους στοιχεία. Επιπρόσθετα, θα
μπορούσαν να παραθέσουν τα ενδιαφέροντά τους και να αναζητήσουν μέλη με τα ίδια
ενδιαφέροντα. Στον προσωπικό τους χώρο οι χρήστες θα μπορούσαν να αναρτούν
ελεύθερα κείμενα, εικόνες, βίντεο, τραγούδια και οποιασδήποτε άλλης μορφής
περιεχόμενο. Η επικοινωνία μεταξύ των μελών θα ήταν άμεση και θα μπορούσε να γίνει
είτε απευθείας μέσω μηνυμάτων, είτε μέσω των εφαρμογών συνομιλίας chat και forum.
Στην κεντρική σελίδα θα υπήρχε ένας κοινόχρηστος Πίνακας Ανακοινώσεων, όπου όλοι θα
είχαν την ευκαιρία να αναρτούν οτιδήποτε θα ενδιέφερε τα υπόλοιπα μέλη.
«Τι όνομα θα δώσουμε στην ηλεκτρονική μας κοινότητα, καλέ μου πιονέρο;», ρώτησε ο Τζο
πάνω στον δημιουργικό πυρετό.
«Καλή ερώτηση και η απάντηση χρειάζεται πολύ σκέψη και προσοχή. Το branding είναι
εξαιρετικά σημαντικό στο Μάρκετινγκ!», αποκρίθηκε ο νεαρός σκεπτικός.
 «Πώς τό ’πες αυτό το παρδαλό; Μπράντινγκ; Δεν με κερνάς κανά μπράντι καλύτερα να έρθω
στα ίσα μου, μικρή τροφαντή μου μαρκετοσκουφίτσα;», τον αποπήρε αμέσως ο γκριζομάλλης.
«Κόψε την πλάκα, Τζο, γιατί το όνομα είναι κάτι πολύ σοβαρό. Θα πρέπει σίγουρα να περιέχει τη
λέξη “Γιάννης”, να αποπνέει την αίσθηση της κοινότητας και της συμμετοχής και να είναι σύντομο,
περιεκτικό, νευρικό και εύηχο. Για να επιτύχουμε το επιθυμητό loyalty των μελών, θα πρέπει να
δημιουργήσουμε ένα δυνατό, μα συνάμα πολιτικά ορθό lovemark!», αράδιασε τις λέξεις με στόμφο
ειδήμονα ο Τζόνι.
«Το βρήκα! “Ο Τζόνι πήρε τ’ όπλο του και πάει να πανωουρήσει”! Πώς σου ακούγεται,
καμπούρη μαρκετόσαυρε; Αν εσύ θες να είσαι πολιτικά ορθός, εγώ λέω να παραμείνω πολιτικά
καθιστός! Δεν αφήνεις, λέω εγώ, τα αγγλοσαξοκελτοβλάχικά σου, να στρώσεις κάτω τον ποκοπίκο
σου, να βρεις ένα όνομα της προκοπής;», συνέχισε να τον σαρκάζει ο Τζο. Δεν είχαν το
199
Γιάννης Φαρσάρης

κουράγιο ούτε να γελάσουν. Οι ώρες κυλούσαν αντίστροφα και κάθε λεπτό ήταν πολύτιμο.
Ο Τζόνι ρίχτηκε με θέρμη στο χαρτί για να συνθέσει όνομα με το μολύβι του, ενώ ο Τζο
άρχισε να μελετά τη διαδικασία κατοχύρωσης δικτυακού ονόματος domain και να
συγκρίνει τα πακέτα φιλοξενίας για τον δικτυακό τόπο που ετοίμαζαν.
«Το βρήκα!», φώναξε μετά από αρκετά λεπτά ο Τζόνι αναψοκοκκινισμένος. «Πώς σου
φαίνεται αυτό;». Σηκώθηκε, άρπαξε με ξεχειλισμένο πάθος τον μαρκαδόρο κι έγραψε με
τρεμάμενα γράμματα στον λευκοπίνακα: “Johnnie Society”.
 «Είναι απλό, εύηχο και εύκολα απομνημονεύσιμο», εξήγησε εκστασιασμένος. «Η λέξη Society
χρησιμοποιείται κατά κόρον στο εξωτερικό για τις κοινότητες. Νομίζω ότι είναι αυτό που ζητάμε!».
Οι φλέβες στον λαιμό του νεαρού είχαν αρχίσει να φουσκώνουν απ’ την υπερένταση. Ο Τζο
έξυσε το πηγούνι του επεξεργαζόμενος το όνομα.
«Μου θυμίζει το “High Society”, ρε Τζόνι και μου φέρνει αλλεργία. Μην καταντήσουμε σαν τις
κυρίες της κουλής κοινωνίας!», παραπονέθηκε.
«Ακόμα καλύτερα!», κραύγασε ο νεαρός με θέρμη. «Η δικιά μας η Κοινότητα θα έρχεται σε
ευθεία αντίθεση με την υψηλή ελιτίστικη κοινωνία. Στον δικό μας πλανήτη δεν θα υπάρχουν πλούσιοι
και φτωχοί, μορφωμένοι κι αγράμματοι, επιτυχημένοι κι αποτυχημένοι, μαύροι ή λευκοί. Θα
υπάρχουν μόνο Γιάννηδες!», συμπλήρωσε μεθυσμένος από αγαλλίαση.
«Θα είναι μια κοινότητα ελευθερίας που θα γαργαλάει χαμηλά το υπογάστριο της κοινωνίας!
Αβάντι μαέστρο!», έσκουξε με ακόμα περισσότερο ενθουσιασμό ο Τζο, υψώνοντας στο
ταβάνι τη σφιγμένη γροθιά του. Αμέσως ρίχτηκε στην οθόνη του να κατοχυρώσει το
διαδικτυακό όνομα www.johnnie-society.org και αναζήτησε τον κυβερνο-φιλαράκο που
είχε γνωρίσει και του είχε υποσχεθεί πως θα του ετοιμάσει το λογότυπο. Μόλις έκλεισε και
τον χώρο φιλοξενίας του δικτυακού τόπου, άρχισε ταχύτατα να μεταφέρει τις εφαρμογές
απ’ τον υπολογιστή του στον παγκόσμιο ιστό. Το κρίσιμο πλέον βήμα ήταν ο δοκιμαστικός
έλεγχος ορθής λειτουργίας των εφαρμογών, το λεγόμενο “beta testing”.
«Δεν θα προλάβουμε, καλέ μου Τζο, να κάνουμε όλους τους ελέγχους που απαιτούνται. Σε δυο
μέρες είναι η απονομή», ψέλλιζε διαρκώς αγχωμένος ο Τζόνι. Η ανησυχία και το άγχος είχαν
αρχίσει να φτιάχνουν μια τεράστια φωλιά στην ψυχή του και τα μάτια του έτσουζαν από την
αϋπνία και τον υπερβολικό καπνό.
«Μην ανησυχείς καθόλου, σε λίγη ώρα χιλιάδες δικτυομάστορες θα μας ξετινάξουν το σύστημα.
Θα καταφέρουμε, για άλλη μια φορά, να τη σκαπουλάρουμε απ’ του Χάρου τα δόντια», τον
καθησύχασε ο Τζο χαμογελώντας κάτω απ’ τα μουστάκια του και ρίχτηκε στα κανάλια
επικοινωνίας των μυημένων.
Δημοσίευσε την ηλεκτρονική διεύθυνση σε αμέτρητα φόρουμ, την έστειλε και με emails
σε μεμονωμένους φίλους που είχε κατά καιρούς γνωρίσει, με την παράκληση να
κάνουν δοκιμαστική χρήση και να προτείνουν βελτιώσεις. Ο εξαντλητικός έλεγχος απέδωσε
καρπούς άμεσα. Δεκάδες ήταν τα σημεία που είχαν πρόβλημα και τα μηνύματα των
αγνώστων συνοδεύονταν συνήθως και με μια προτεινόμενη λύση. Ο Τζο ρίχτηκε με τα
μούτρα στις διορθώσεις και τις βελτιώσεις.
«Κατάλαβες τώρα γιατί το λατρεύω το Διαδίκτυο, ρε Τζονάρα; Τέτοια αλληλεγγύη έχω να ζήσω
από τον καιρό που γυρίζαμε με τις μηχανές στις ερήμους της Νεβάδα!», κραύγασε παθιασμένα. Η
200
“JOHNNIE SOCIETY”

σηκωμένη του γροθιά έδινε το παλμό στον διαρκώς έκπληκτο Τζόνι.
Την παραμονή της εκδήλωσης όλα ήταν έτοιμα κι ήρθε και το λογότυπο να δέσει
άψογα στη συνταγή. Ο άγνωστος γραφίστας είχε προλάβει μέσα σε μια νύχτα να ετοιμάσει
οκτώ εναλλακτικές εκδοχές, ώστε να έχουν την πολυτέλεια να διαλέξουν. Αποκαμωμένοι
έκαναν μια τελευταία επίμονη βόλτα στις σελίδες του δημιουργήματός τους και
κατέρρευσαν.
Η μεγάλη μέρα είχε ξημερώσει, όταν ο Τζόνι επέστρεψε σπίτι του να κοιμηθεί και να
ετοιμαστεί. Το βλέμμα του γέροντα στο κάδρο τον υποδέχτηκε χαρούμενο.
«Τα καταφέραμε, παππού», του ψιθύρισε τρυφερά. «Θα σε κάνω υπερήφανο, όπως σου είχα
υποσχεθεί. Έρχεται η μεγάλη ώρα απόψε!», προανήγγειλε κι έπεσε ψόφιος από κούραση ν’
αναστήσει το κορμί του. Δυο ώρες πριν την έναρξη της εκδήλωσης, σηκώθηκε γαλήνιος.
Άφησε τον χρόνο να κυλήσει ήρεμα με απαλή τζαζ. Μετά το μπάνιο, επέλεξε από την
ντουλάπα το αγαπημένο του ξεβαμμένο τζιν κι ένα μαύρο κοντομάνικο μπλουζάκι.
Τακτοποίησε τα μακριά σπαστά μαλλιά του και φόρεσε τον αγαπημένο του μπορντό
μπερέ. Έπαιξε για λίγο, μελαγχολικός, με το ασημένιο δαχτυλίδι της Ιωάννας που είχε
περασμένο στο δάχτυλο κι έφυγε να συναντήσει το πεπρωμένο του. Στην απέναντι αυλή η
αγαπημένη του Γιοβάννα ρουφούσε της τελευταίες αχτίδες του ηλιοβασιλέματος.
«Στις ομορφιές σου είσαι σήμερα, αγόρι μου», τον καλησπέρισε εγκάρδια.
«Πάω να συναντήσω μια υπέροχη δεσποινίδα, τη Δημοσιότητα. Σε καμιά ωρίτσα βάλε την
τηλεόραση να με δεις», της αποκρίθηκε και την άφησε πίσω του άφωνη.
Αναμένοντας στην πλατεία για ταξί, επιχειρούσε να συνθέσει καρέ - καρέ στη φαντασία
του το σκηνικό της επερχόμενης νύχτας. Ξαφνικά μια ιδέα έλαμψε στο κεφάλι του.
Τινάχτηκε απότομα κι αναζήτησε τρέχοντας ένα μικρό μαγαζί που είχε εντοπίσει
παλιότερα, δυο δρόμους πιο κάτω. Έβγαλε το μαύρο μπλουζάκι που φορούσε και ζήτησε
από τον μαγαζάτορα να του κάνει μια γρήγορη εκτύπωση. Επιστρέφοντας στην πλατεία
μερικά λεπτά αργότερα, χοροπηδούσε χαρούμενα νιώθοντας το στοργικό άγγιγμα του
μπάρμπα - Γιάννη στο στήθος του, εκεί που με λευκά τυπωμένα γράμματα έγραφε πλέον
“www.Johnnie-Society.org”.
Η διαδρομή με το ταξί τού φάνηκε ατελείωτη. Βλέποντας από μακριά τον κόσμο να
συνωστίζεται στην είσοδο, το στομάχι του άρχισε να σφίγγεται. Το πολυτελές κτίριο τού
θύμισε τα παλιά του λημέρια και αισθάνθηκε άβολα. Είχε επιστρέψει ξανά θριαμβευτής στο
προσκήνιο υπό νέα ιδιότητα και του ήταν κάπως δύσκολο να συνηθίσει το ασφυκτικά
γεμάτο αμφιθέατρο. Πλήθος επίσημοι κάθονταν στις μπροστινές θέσεις και τα φλας άναβαν
ακατάπαυστα. Μεσήλικες κοσμικές κυρίες με βραδινές πανάκριβες τουαλέτες
χαμογελούσαν ηδυπαθώς στους φακούς. Στιβαρές ανδρικές παρουσίες αντάλλασσαν
διαρκώς χειραψίες, αφήνοντας διάχυτη την υπεροψία τους. Η βραδιά άρχισε
καθυστερημένα με χαιρετισμούς. Ήταν ό,τι περισσότερο βαριόταν ο Τζόνι και
κατευθύνθηκε προς την τουαλέτα για ανακούφιση κι ένα τελευταίο τσιγάρο. Μια γεμάτη
αναπνοή τού έδωσε το κουράγιο που χρειαζόταν.
Μόλις ξεκίνησαν οι βραβεύσεις, το κοινό άρχισε να παραληρεί. Σύσσωμη η
λογοτεχνική αφρόκρεμα του τόπου έδινε το παρόν στη σάλα και τα φλας σκόρπιζαν την
201
Γιάννης Φαρσάρης

απαραίτητη λάμψη στο σκηνικό. Η καρδιά του κόντευε να εκραγεί από το ποδοβολητό.
Ένιωθε τόσο ξένος με όσα διαδραματίζονταν στη σκηνή, που σκέφτηκε προς στιγμή να
εξαφανιστεί. Το αυστηρό βλέμμα όμως του παππού κατέκλυσε το μυαλό του και τον
κράτησε βιδωμένο στο βελούδινο κάθισμά του.
«Επόμενο βραβείο, εκείνο του καλύτερου πρωτοεμφανιζόμενου συγγραφέα», εκφώνησε
θριαμβευτικά η ξανθιά απαστράπτουσα παρουσιάστρια της βραδιάς. Με το άκουσμα του
ονόματός του η αίθουσα ξέσπασε στο πιο δυνατό της χειροκρότημα. Σηκώθηκε αθόρυβα
όρθιος μέσα στο πλήθος. Έμοιαζε με ποδοσφαιριστή που εισέρχεται στη φωτισμένη αρένα
για να εκτελέσει το τελευταίο πέναλτι. «Δυστυχώς, όπως με ενημέρωσαν, ο συγγραφέας δεν μας
έκανε την τιμή να παραβρεθεί», συνέχισε εκείνη με τεχνητή δυσαρέσκεια στη χροιά. Μια βοή
έκδηλης απογοήτευσης απ’ τον κόσμο εκτινάχθηκε στην ατμόσφαιρα.
Προχώρησε με ήρεμα σταθερά βήματα προς την εξέδρα, ενώ οι παρευρισκόμενοι
γύριζαν να τον κοιτάξουν με απορία. Ένα μουρμουρητό απλώθηκε σαν χαλί στα πόδια του
όταν ανέβηκε στη σκηνή. Η παρουσιάστρια σάστισε βλέποντας τον ατημέλητο νεαρό να
την πλησιάζει, ενώ ο σκηνοθέτης τής ούρλιαζε στο κρυμμένο ακουστικό να τον υποδεχτεί.
Η έκπληξη έπεσε σαν καταιγίδα στα κεφάλια του παραξενεμένου πλήθους. Ο Τζόνι άρπαξε
μόνος του το γυάλινο βραβείο μέσα απ’ τα αμήχανα χέρια της παρουσιάστριας και
κατευθύνθηκε προς το μικρόφωνο. Κοίταξε ήρεμος τον κόσμο κι άφησε την εικόνα να
γραφτεί ανεξίτηλα στην πιο λαμπερή γωνιά της ψυχής του. Όλοι είχαν σηκωθεί όρθιοι και
κρατούσαν την αναπνοή τους. Η κάμερα έκανε ζουμ στο πρόσωπό του. Ο μπορντό μπερές
και το μαύρο τυπωμένο μπλουζάκι έρχονταν σε ευθεία αντίθεση με την επισημότητα της
βραδιάς. Ένιωσε περίφημα. Σήκωσε το βαρύ έπαθλο ψηλά με το αριστερό του χέρι και
γέμισε τα πνευμόνια του πριν μιλήσει.
«Το βραβείο αυτό θα ήθελα να το αφιερώσω σε όλους εκείνους που προτίμησαν να σαλιώσουν το
δάχτυλο ξεφυλλίζοντας ένα βιβλίο, από το ν’ αλλάξουν κανάλι με το τηλεκοντρόλ της τηλεόρασης»,
ξεκίνησε να λέει με υποβλητική χροιά, βάζοντας το δεξί του χέρι στο σημείο της καρδιάς.
Ένα υπόγειο σούσουρο σαστιμάρας απλώθηκε στην αίθουσα. Το βλέμμα του σκάναρε για
ακόμα μια φορά τον χώρο και η φιγούρα του φωτίστηκε από τα απανωτά φλας των
φωτογράφων. Μειδίασε βουτώντας στην ευτυχία και συνέχισε. «Όσοι από εσάς έχετε το όνομα
Γιάννης ή Ιωάννα, θυμηθείτε να συνδεθείτε αύριο το απόγευμα στις επτά με τον δικτυακό τόπο
www.Johnnie-Society.org», φώναξε κι έδειξε εμφατικά με το δάχτυλο το φρεσκοτυπωμένο
μπλουζάκι του. «Σας ευχαριστώ μέσα απ’ την καρδιά μου», ολοκλήρωσε ελαφρά υποκλινόμενος
κι άρχισε να απομακρύνεται από το μικρόφωνο σφίγγοντας γερά το βραβείο στην αγκαλιά
του.
Οι κάμερες, αλλά και τα πρόσωπα των θεατών τον ακολούθησαν αυτόματα σαν
ηλιοτρόπια. Οι φωτογράφοι συνέχισαν μανιασμένα να τραβούν. Ένα πρώτο χειροκρότημα
ακούστηκε απ’ το βάθος της αίθουσας κι ο ένας μετά τον άλλο ξέσπασαν σε αποθέωση.
Ένας σεμνός μορφασμός δικαίωσης διαγράφηκε στο σκυφτό του κεφάλι. Η γελαστή
οπτασία του μπάρμπα - Γιάννη κατέλαβε τον νου του. Απομακρύνθηκε σιωπηλά απ’ την
κατάμεστη αίθουσα, αναζήτησε ταξί κι έφυγε μόνος όπως ήρθε. Στον δρόμο παρακάλεσε
τον ταξιτζή να τον αφήσει να καπνίσει ένα τσιγάρο.
202
“JOHNNIE SOCIETY”

Φτάνοντας στην εξώπορτα του Τζο, η ικανοποίηση τον έκανε ν’ ασφυκτιά. Είχε μόλις
λάβει το βάπτισμα του πυρός στη δημοσιότητα και το είχε κάνει μ’ έναν τρόπο μοναδικό.
Χωρίς ν’ ανταλλάξει κουβέντα με κανέναν. Έσπρωξε την πόρτα και βρήκε τον Τζο
αφοσιωμένο στον υπολογιστή του να παλεύει με το ποντίκι. Τινάχτηκε απ’ την οθόνη και
τον αγκάλιασε σφιχτά μόλις τον αντίκρισε.
«Είσαι μάγκας, Τζονάρα, ατελείωτος μάγκας! Έδωσες το δικό σου περήφανο ρεσιτάλ στο
πανελλήνιο φεστιβάλ της γκλαμουράτης ανοησίας. Σε θαύμασα δακρυσμένος να ρίχνεις κάρβουνο για
να πάρει μπρος η δικτυακή μας ατμομηχανή», τον επευφήμησε χτυπώντας του την πλάτη.
«Είμαι απλώς ένας σακάτης που αγωνίζεται να σταθεί στα πόδια του, όπως κι εσύ, άρχοντα. Και
καλύτερες πατερίτσες από τις ηλεκτρονικές, δεν θα μπορούσα να βρω». Η έμφυτη συστολή του
δεν του επέτρεπε περισσότερα λόγια. Ο Τζο κράτησε συγκινημένος το γυάλινο
αγαλματίδιο και το περιεργάστηκε για αρκετή ώρα. Έπειτα το ακούμπησε απαλά πάνω στο
γραφείο κι έδειξε στον Τζόνι την οθόνη.
«Πειραματίστηκα όση ώρα έλειπες μ’ ένα σύστημα μέτρησης επισκεψιμότητας, για να μπορούμε
να παρακολουθούμε τι ψάρια πιάνουμε. Θα γίνει κόλαση σου λέω!». Μιλούσε με το μεστό ύφος
του ειδήμονα, χωρίς να μπορεί να κρύψει τη χαρά κάτω απ’ τα μουστάκια του.
«Αύριο είναι ημέρα ορόσημο, καπετάνιε. Το όνειρο του μπάρμπα - Γιάννη ξεκινάει να γίνεται
πραγματικότητα», συμπλήρωσε αποφασιστικά ο Τζόνι, έχοντας βρει τον αληθινό στόχο που
έψαχνε. Φαινόταν ταλαιπωρημένος, σαν να του είχαν ρίξει στο κεφάλι έναν κουβά
παγωμένο νερό. Έτριψε τα μάγουλα με τις παλάμες του και θέλησε ν’ αποσυρθεί στο δικό
του σπίτι με σκοπό να ηρεμήσει. Το μόνο πράγμα που επιθυμούσε ήταν να βυθιστεί στη
ζεστασιά ενός βιβλίου, να καθαρίσει τις δικές του φορτισμένες σκέψεις. Ήθελε να τινάξει
από πάνω του τη σκόνη της δημοσιότητας.
Το ερχόμενο πρωί αναζήτησε την παρέα της γριάς Γιοβάννας και του μικρού Γιαννάκη.
Και οι δυο ήταν μαγεμένοι απ’ την εμφάνισή του στην τηλεόραση και ήθελαν λεπτομέρειες,
αλλά εκείνος τους έκοψε διακριτικά την κουβέντα. Μόλις πήρε την πολύτιμη δόση του απ’
τη συντροφιά τους, αποσύρθηκε για ακόμα μια φορά στο δικό του ησυχαστήριο. Ξάπλωσε
στον καναπέ με τα χέρια πίσω απ’ το κεφάλι. Δεν ήταν συγγραφέας και δεν ήθελε να τον
αντιμετωπίζουν ως τέτοιο. Κάπου μέσα του είχε μετανιώσει για τη δημοσιότητα που δεν
άξιζε, αλλά το κρεμασμένο κάδρο τον επανέφερε σε τάξη. Κοίταξε ξανά την γκρίζα εικόνα
γεμάτος ευγνωμοσύνη για την οικονομική άνεση που του χάρισε ο συγχωρεμένος με τα
γραπτά του, αλλά και τη δυνατότητα να δημιουργήσει την Κοινότητα των Γιάννηδων.
Πετάχτηκε ανήσυχος για την επερχόμενη διαδικτυακή συνεύρεση και επέστρεψε τάχιστα
στο σπίτι του Τζο.
«Μην ανησυχείς καθόλου, κομαντάντε, εγώ είμαι εδώ και θα αναλάβω τη διαδικασία ως
moderator. Ξέρεις πόσα ξενύχτια έχω ρίξει τσατάροντας;», ήταν τα λόγια εκείνου μόλις του
εκμυστηρεύτηκε την αγωνία του. Η παντελής έλλειψη ανησυχίας στο ύφος του τον
ανακούφισε κάπως. Έκανε ένα γρήγορο ντους, σέρβιρε ένα δυνατό ποτό και κοίταξε το
ρολόι στον υπολογιστή. Η μεγάλη ώρα πλησίαζε. Ο Τζο ήταν ήδη από ώρα σφηνωμένος
στον φορητό του παρακολουθώντας τα στατιστικά.
«Έρχονται σαν σμήνη από μέλισσες, η γαλέρα μας βουλιάζει από τον κόσμο!», κραύγασε
203
Γιάννης Φαρσάρης

γοητευμένος. «Πρόλαβες να ρίξεις μια ματιά στα sites των σημερινών εφημερίδων; Όλες οι
πολιτιστικές στήλες έχουν αφιέρωμα στη χθεσινή εκδήλωση με high light τη δικιά σου εμφάνιση. Θα
γίνει κόλαση σου λέω!». Το ατίθασο μαλλί του τιναζόταν πίσω όσο μιλούσε, σαν να οδηγούσε
μοτοσικλέτα. Για να σκοτώσει τα τελευταία λεπτά ο Τζόνι, άρχισε την περιήγηση στους
ενημερωτικούς δικτυακούς τόπους που του ανέφερε ο Τζο. Η φωτογραφία του με τον
κόκκινο μπερέ κοσμούσε σχεδόν όλα τα αφιερώματα στην εκδήλωση και η ηλεκτρονική
διεύθυνση της κοινότητάς τους συμπλήρωνε το σκηνικό.
«Τέτοια δημοσιότητα μέσα σε μια μέρα δεν είχε πετύχει ούτε η οδοντόκρεμά μου με μπάτζετ
εκατομμυρίων», σάρκασε δηκτικά. Επέστρεψε οριστικά πια στον δικό τους δικτυακό τόπο. Η
σελίδα του chat ήταν από τις ελάχιστες που δεν απαιτούσαν εγγραφή και τα μικρά λατινικά
ψευδώνυμα των επισκεπτών είχαν πλημμυρίσει το εικονικό δωμάτιο συνομιλίας. Τα δυο
ονόματα των διαχειριστών, “Joe” και “Johnnie”, ξεχώριζαν με έντονο χρώμα. Κοίταξε για
τελευταία φορά τον δείκτη του ρολογιού στον τοίχο. Μερικά δευτερόλεπτα απέμεναν έως
τις επτά. Τα βλέμματά τους συναντήθηκαν υπόγεια.
«Έτοιμος, κομαντάντε; Είναι χιλιάδες ισταρμενιστές εκεί έξω και μας περιμένουν! Αμόλα
καλούμπα στο συνάφι το πειρατικό!», μούγκρισε ο γέρος με σφιγμένα τα δόντια.
«Έτοιμος καπετάνιε!», κραύγασε με αυτοπεποίθηση ο νεαρός.
«Αβάντι μαέστρο! Βίρα τις άγκυρες, όρτσα τα πανιά, φάτους τα μυαλά!», μούγκρισε ο Τζο με
δύναμη. Τα χέρια και των δυο απλώθηκαν στα πληκτρολόγια χαϊδεύοντάς τα ηδονικά και
άρχισαν να πυροβολούν. Η παράδοξη ψηφιακή ανθρώπολη που είχε εμπνευστεί ο παππούς
ήταν πια γεγονός.
Τον λόγο πήρε πρώτα ο Τζόνι κι αφού τους καλωσόρισε όλους και τους ευχαρίστησε
για την ηλεκτρονική παρουσία τους, ξεκίνησε συγκινημένος να εξηγεί τους λόγους που τον
οδήγησαν να γράψει το βιβλίο. Μίλησε για τον ανεκπλήρωτο έρωτα που έζησε και για το
σκοτάδι που του μαύρισε την ψυχή και τον οδήγησε να μετουσιώσει τη θλίψη του σε λέξεις.
Διαρκώς είχε στον νου του την Ιωάννα και κάθε τόσο σήκωνε τα δάχτυλα απ’ τα κουμπιά
για να χαϊδέψει το δαχτυλίδι που του είχε χαρίσει. Άφησε την ψυχή του ν’ ανοίξει κι έβγαλε
στην επιφάνεια όλη την πικρία που είχε συσσωρευτεί όσον καιρό ήταν μόνος. Πολλά
ζευγάρια μάτια δάκρυσαν απ’ την απέναντι πλευρά των δικτυακών θεατών, καθώς είχαν
ταυτιστεί με τα γραφόμενα του βιβλίου και είχαν βρει παρηγοριά στη θλίψη της ερωτικής
τους απόρριψης.
Έγραφε κοντά μια ολόκληρη ώρα ο Τζόνι τη δημόσια εξομολόγησή του,
προσπαθώντας να ξορκίσει τον καημό του. Πριν η συζήτηση τραβήξει σε απεριόριστο
μάκρος, σηκώθηκε αποκαμωμένος και βουρκωμένος να φτιάξει άλλον έναν καφέ.
Αστραπιαία ο Τζο ανέλαβε ενθουσιωδώς δράση και ζήτησε να παραμείνουν στο chat room
μόνο όσοι είχαν το όνομα Γιάννης και Ιωάννα. Τους έκανε μια μικρή εισαγωγή για τον
σκοπό της δημιουργίας της κοινότητας και τους ξενάγησε στις διάφορες διαδραστικές
υπηρεσίες. Τέλος, τους προέτρεψε να γραφτούν ως μέλη, υπενθυμίζοντάς τους πως η
σκαναρισμένη ταυτότητα ήταν απαραίτητη για την επιβεβαίωση του ονόματός τους. Κάπου
εκεί αποχώρησε αποκαμωμένος ο Τζόνι αφήνοντας τον Τζο να εξηγεί λειτουργικές
λεπτομέρειες και να δέχεται τις πρώτες αιτήσεις. Η ευφορία του ψαρομάλλη “τσαταλά”
από την επικοινωνία με το συνώνυμο πλήθος τον έκανε άλλο άνθρωπο.
204
“JOHNNIE SOCIETY”

Η δύσκολη καμπή είχε περάσει. Το νερό είχε αρχίσει να κυλάει στο ψηφιακό αυλάκι κι
ο Τζόνι ένιωθε την ψυχή του ξέχειλη από ικανοποίηση, πλην όμως κουρασμένη. Ζούσε τις
πιο συγκλονιστικές μέρες του, αφού είχε ανακαλύψει ένα ιδανικό ν’ αγωνίζεται. Η
ευδαιμονία που συνέλεγε παλιότερα πετυχαίνοντας τους στόχους πωλήσεων της
πολυεθνικής μεταφραζόταν σε μπόνους, που μετατρεπόταν με τη σειρά του σε ακριβές
απολαύσεις και καταναλωτικό οργασμό. Πόσο μάταια του φαίνονταν πια όλα αυτά. Τώρα
είχε ένα λιτό σπίτι, ένα διασυνδεμένο υπολογιστή, τρεις αγαπημένους ανθρώπους και μια
ιδέα. Πόσο απλή ήταν τελικά η ζωή του. Έπρεπε να φιλήσει τον βούρκο για να το
καταλάβει. Ένα αόρατο γέρικο χέρι ήρθε και τον τράβηξε από κει και του έδωσε νέο
νόημα. Όλοι οι άνθρωποι που μυήθηκαν κάποτε στην Αλήθεια, επανακάμπτουν αργά ή
γρήγορα στο σανίδι για μια γενναία παράσταση.
Μετέφερε ξανά τα πράγματά του με ταξί στο σπίτι του για να επιστρέψει στους
κανονικούς του ρυθμούς. Συνέχισε να απολαμβάνει τη λιακάδα, τα καφεδάκια με τη
Γιοβάννα και την μπαλίτσα με τον Γιαννάκη. Αρκετές ώρες της ημέρας συνομιλούσε
ηλεκτρονικά με τον Τζο, παρακολουθώντας την πρόοδο της κοινότητάς τους. Ήταν
απίστευτο το πόσοι άνθρωποι είχαν ενθουσιαστεί με την ιδέα. Χιλιάδες σελίδες είχαν
δημιουργηθεί από μέλη κάθε ηλικίας που μοιράζονταν ενθουσιωδώς τη δικτυακή
συνεύρεση και επικοινωνία με τους συνονόματούς τους. Καθημερινά η Κοινότητα δεχόταν
ολοένα και περισσότερες επισκέψεις και ο γέρο - Τζο δεν προλάβαινε να εγκρίνει αιτήσεις.
Είχε πάρει τον ρόλο του πολύ στα σοβαρά και δαπανούσε σχεδόν όλο του το
εικοσιτετράωρο επικοινωνώντας με τον κόσμο των Γιάννηδων.
Ο Τζόνι είχε επιλέξει μια πιο διακριτική στάση, όχι για να αποφύγει τον φόρτο, αλλά
για ν’ αφήσει την Κοινότητα να εξελίξει αυτόβουλα τη δυναμική της. Ήξερε ότι εκεί έξω
υπήρχαν δεκάδες διψασμένοι κομπιουτεράδες, πρόθυμοι να απογειώσουν κάθε πρωτότυπη
έμπνευση. Δεν παρέλειπε βεβαίως να επισκέπτεται καθημερινά το σπίτι του Τζο, ώστε να
ενημερώνεται και να συμβάλλει στο εγχείρημα με τις γνώσεις του. Τα μέλη της Κοινότητας
τον αντιμετώπιζαν κάπως σαν γκουρού και η προσωπική σελίδα που είχε δημιουργήσει
δεχόταν απεριόριστες επισκέψεις.
Ήταν απίστευτες οι ιδέες που είχαν τα μέλη. Διαρκώς στον Πίνακα Ανακοινώσεων του
δικτυακού τόπου αναρτώνταν οι πιο απίθανες προσφορές και δώρα, αποκλειστικά για τα
συνονόματα μέλη.
«Είναι παλαβοί αυτοί οι Γιάννηδες, παιχταρά μου, είναι τρελοί σαν τους Γαλάτες. Τζονάρα,
χτίσαμε ένα μικρό γαλατικό χωριό στο χάος του Διαδικτύου, κάναμε τη δικιά μας ανταρσία». Τα
μάγουλα του Τζο φούσκωναν από το παχύ του γέλιο. «Δεν μπορείς να φανταστείς τι γίνεται
στην Κοινότητα. Προχθές ένας οδοντίατρος προσέφερε έναν δωρεάν καθαρισμό σε κάθε Γιάννη που
θα τον επισκεπτόταν στο ιατρείο του. Σήμερα μια κομμώτρια χαρίζει ένα δωρεάν κούρεμα. Κι ένας
λογιστής συμπληρώνει τσάμπα φορολογικές δηλώσεις! Στο είχα προβλέψει εγώ, η Γιαννοσύνη θα
γίνει συνώνυμη της καλοσύνης! Βίβα Ζαπάτα!», βροντοφώναξε θριαμβευτικά.
Τα μέλη της Κοινότητας συναγωνίζονταν σε αλτρουισμό και γενναιοδωρία. Σχεδόν
κάθε έμπορος έκανε ειδική έκπτωση στους συνονόματούς του πελάτες και τα μέλη
προσπαθούσαν να στηρίξουν τους επαγγελματίες που γνώριζαν μέσα από την Κοινότητα.
205
Γιάννης Φαρσάρης

Δικηγόροι αναλάμβαναν δωρεάν υποθέσεις, μανικιουρίστες προσέφεραν δωρεάν υπηρεσίες,
καφετέριες κέρναγαν σφηνάκια στους πελάτες με το συγκεκριμένο όνομα, γιατροί παρείχαν
δωρεάν ιατρικές επισκέψεις. Κάποιος μάλιστα που είχε εταιρεία μεταξοτυπίας προσέφερε
δωρεάν χίλια μαύρα t-shirts με τυπωμένο το διάσημο λογότυπο σε όσους περνούσαν για
μια “καλημέρα” απ’ το γραφείο του.
Δεν άργησαν να οργανωθούν και οι πρώτες συνάξεις. Άνθρωποι που έρχονταν σε
επικοινωνία αποκλειστικά μέσω Διαδικτύου, συναντιούνταν σε παρέες. Το όνειρο του
παππού Ιωάννη, ένα παράδοξο συλλογικό όραμα, είχε συνεπάρει την κοινωνία. Άνθρωποι
που υπό άλλες συνθήκες θα τους χώριζαν οικονομικά, κοινωνικά και πολιτικά εμπόδια,
έρχονταν πιο κοντά με μόνο κοινό τ’ όνομά τους. Το φαινόμενο άρχισε να εξαπλώνεται
από στόμα σε στόμα και εκτός Διαδικτύου και όλοι πλέον είχαν αρχίσει να κοιτούν
αλλιώτικα τους συνονόματούς τους.
Το μειδίαμα του Τζόνι έφτασε ως τ’ αυτιά όταν ένα πρωινό, μπαίνοντας να τσεκάρει τα
νέα της δικτυακής τους Κοινότητας, αντίκρισε μια νέα ενότητα με τίτλο “Παροιμίες με
Γιάννηδες”. Ανοίγοντας τη συγκεκριμένη σελίδα κατακλύστηκε απ’ όλες τις διάσημες λαϊκές
ρήσεις που είχαν πρωταγωνιστή έναν Γιάννη. Ο σπόρος του παππού είχε πια αρχίσει για τα
καλά να φυτρώνει και να γεννάει άνθη.
“Σπίτι χωρίς Γιάννη, προκοπή δεν κάνει”
“Γιάννης κερνά, Γιάννης πίνει”
“Τι είχες Γιάννη, τι είχα πάντα;”
“Μάνα μου, αν θες να γιάνω, πάντρεψέ με με τον Γιάννο”
“Γιάννη μου το μαντήλι σου, τι τό ’χεις λερωμένο”
“Σαράντα πέντε Γιάννηδες, ενός κοκόρου γνώση”
“Να σε κάψω Γιάννη μου, να σ’ αλείψω μέλι”
“Δεν είναι Γιάννης, είναι Γιαννάκης”
“Πότε ο Γιάννης δεν μπορεί, πότε ο κώλος του πονεί”
“Φοβάται ο Γιάννης το θεριό και το θεριό τον Γιάννη”
“-Τι κάνεις Γιάννη; -Κουκιά σπέρνω”
“Γιάννη είχα, Γιάννη έχω κι αν ποτέ μου θα χηρέψω, πάλι Γιάννη θα γυρέψω”
“Ακόμα δεν τον είδαμε, Γιάννη τον εβγάλαμε”
“Δεν είναι κάθε μέρα τ’ Άι-Γιαννιού”
“Άλλη δεν έκαμε παιδί, μόνο η Μαριώ τον Γιάννη”
“Γιάννης πήγε, Γιάννης ήρθε”
“Όπου γάμος και χαρά, τρέχα Γιάννη μασκαρά”
“Τα καλά του Γιάννη θέμε και τον Γιάννη δεν τον θέμε; ”
“Παναγία κι Άι-Γιάννη, βάλε ψάρι στο τηγάνι”
“Κάμε Γιάννη τη δουλειά σου κι ύστερα είμαι πάλι θεια σου”
Σταδιακά, η Κοινότητα άρχισε να εξαπλώνεται και εκτός των ελληνικών συνόρων. Το
όνομα Γιάννης, άλλωστε, συναντάται σχεδόν σε όλες τις γλώσσες του κόσμου κι έτσι
δημιουργήθηκε μια ειδική αγγλόφωνη ενότητα για τους Γιάννηδες του εξωτερικού. Ήταν
206
“JOHNNIE SOCIETY”

απίστευτη η φαντασία που επεδείκνυαν τα μέλη. Σε μια ειδική σελίδα υπήρχε σε περίοπτη
θέση το όνομα “Γιάννης”, μεταφρασμένο σε αρκετές γλώσσες του κόσμου:
Αγγλικά – John / Joan
Γερμανικά – Johann / Johanna
Γαλλικά – Jean / Jeanne
Ιταλικά – Giovanni / Giovanna
Ισπανικά – Juan / Juana
Λατινικά – Joannes / Joanna
Πολωνικά – Jan / Janina
Ρουμανικά – Ioan / Ioana
Ουγγρικά – Janos
Ρωσικά – Ivan / Ivana
Σερβικά – Jovan / Jovana
Σκανδιναβικά – Jan
Αλβανικά – Gjon
Βουλγαρικά – Yani / Yana
Λιθουανικά – Jonas
Πορτογαλικά – Joao / Joana
Γιαπωνέζικα – Yohane
Κινέζικα – Yuehan
Εσπεράντο – Yohano
Μάλιστα, ένα μέλος είχε βρει ότι η ετυμολογία του ονόματος “Ιωάννης” προέρχεται
από το εβραϊκό “Yehokhanan” της Βίβλου, που σημαίνει “Ο Θεός έχει δείξει εύνοια”.
Στην προσωπική σελίδα του Τζο υπήρχε αναρτημένο το νέο του μότο: “Κανένας
Γιάννης δεν μπορεί να κάνει όσα χίλιοι Γιάννηδες μαζί! ”. Ο ενθουσιασμός του Τζόνι έγινε
ακόμα πιο μεγάλος όταν αντίκρισε μια νέα ενότητα με αξιοπερίεργο περιεχόμενο. Από το
στυλ γραφής βεβαιώθηκε πως ήταν υπόγειος δάκτυλος του Τζο. “Σαράντα πέντε Γιάννηδες…
και μη διανοηθεί κανείς να συμπληρώσει την παροιμία! ”. Ακριβώς από κάτω υπήρχε μια λίστα
με τους σαράντα πέντε πιο σημαντικούς Γιάννηδες στην Παγκόσμια Ιστορία και μάλιστα
με τις εικόνες τους και τα πλήρη βιογραφικά τους στοιχεία.
1. Ιωάννης Πρόδρομος, Βαπτιστής του Ιησού
2. Ευαγγελιστής Ιωάννης, Συγγραφέας της “Αποκάλυψης”
3. Ιωάννης Α’ Τσιμισκής, Βυζαντινός Αυτοκράτορας
4. Τζιοβάνι Βοκκάκιος, Ιταλός συγγραφέας του “Δεκαήμερου”
5. Ιωάννης Η’ Παλαιολόγος, Βυζαντινός Αυτοκράτορας της περίφημης δυναστείας
6. Πάπισσα Ιωάννα, Μυθική ηρωίδα του Μεσαίωνα
7. Ιωάννης Γουτεμβέργιος, Γερμανός εφευρέτης της τυπογραφίας
8. Ιωάννα της Λωραίνης, Αγία της Καθολικής Εκκλησίας, Εθνική ηρωίδα της Γαλλίας
207
Γιάννης Φαρσάρης

9. Ζαν Κάλβιν, Γάλλος θεολόγος, ιδρυτής του Καλβινισμού
10. Ιβάν ο Τρομερός, Τσάρος της Ρωσίας
11. Γιοχάνες Κέπλερ, Γερμανός αστρονόμος
12. Μολιέρος (πραγματικό όνομα: Ζαν Μπατίστ Ποκλέν), Γάλλος κωμωδιογράφος
13. Δον Ζουάν, Λογοτεχνικός ήρωας
14. Τζον Λοκ, Άγγλος φιλόσοφος, θεωρητικός του μοντέρνου φιλελευθερισμού
15. Γιόχαν Μπερνούλι, Ελβετός Μαθηματικός (“Αρχή του Bernoulli”)
16. Γιόχαν Σεμπάστιαν Μπαχ, Γερμανός συνθέτης
17. Ζαν Ζακ Ρουσσώ, Γάλλος φιλόσοφος, συγγραφέας του Γαλλικού Διαφωτισμού
18. Ζαν Μπατίστ Λαμάρκ, Γάλλος φυσιοδίφης (“Λαμαρκιανό Μοντέλο Εξέλιξης”)
19. Ιωάννης Πεσταλότσι, Ελβετός παιδαγωγός
20. Γιόχαν Βόλφγκαγκ Γκαίτε, Γερμανός συγγραφέας του “Φάουστ”
21. Τζον Ντάλτον, Άγγλος Φυσικός, ανακάλυψε την αχρωματοψία (δαλτωνισμό)
22. Ζαν Μπατίστ Φουριέ, Γάλλος Μαθηματικός (“Σειρές Fourier”)
23. Ιωάννης Καποδίστριας, Πρώτος Κυβερνήτης της Ελλάδας
24. Ιωάννης Μακρυγιάννης, Αγωνιστής του 1821, συγγραφέας των “Απομνημονευμάτων”
25. Γιόχαν Στράους, Αυστριακός συνθέτης, ο πατέρας του βαλς
26. Τζον Άρθουρ Έβανς, Άγγλος αρχαιολόγος – ανακάλυψε τις αρχαιότητες της Κνωσού
27. Γιοχάνες Μπραμς, Γερμανός συνθέτης κλασικής μουσικής
28. Γιάννης Αγιάνης, Μυθιστορηματικός ήρωας στο έργο “Οι Άθλιοι” του Ουγκώ
29. Τζον Μέυναρντς Κέυνς, Βρετανός Οικονομολόγος (“Κεϋνσιανή θεωρία”)
30. Χουάν Μιρό, Ισπανός ζωγράφος
31. Ζαν Πιαζέ, Ελβετός ψυχολόγος, πρόδρομος του γνωστικισμού
32. Τζον Στάινμπεκ, Αμερικανός συγγραφέας, τιμηθείς με Νόμπελ Λογοτεχνίας
33. Τζον Φον Νόυμαν, Γερμανός Μαθηματικός, εφευρέτης του πρώτου Υπολογιστή
34. Τζόνι Βαϊσμίλερ, Αμερικανός ηθοποιός, ενσαρκωτής του “Ταρζάν”
35. Ζαν Πωλ Σαρτρ, Γάλλος φιλόσοφος, εκπρόσωπος του υπαρξισμού
36. Τζον Γουέιν, Αμερικανός ηθοποιός γουέστερν
37. Γιάννης Ρίτσος, Έλληνας ποιητής
38. Τζον Φιτζέραλντ Κένεντι, Πρόεδρος των ΗΠΑ
39. Πάπας Ιωάννης Παύλος ΙΙ, Πολωνός ποντίφικας της Ρωμαιοκαθολικής Εκκλησίας
40. Χουάν Αντόνιο Σάμαρανκ, Ισπανός Πρόεδρος της Διεθνούς Ολυμπιακής Επιτροπής
41. Τζον Γκλεν, Αστροναύτης στην πρώτη αμερικανική πτήση σε τροχιά
42. Τζον Κολτρέιν, Αμερικανός σαξοφωνίστας και συνθέτης της τζαζ
43. Μέριλιν Μονρόε (πραγματικό όνομα: Νόρμα Τζιν Μπέικερ), Αμερικανίδα ηθοποιός
44. Τζον Λένον, Βρετανός μουσικός του συγκροτήματος “Beatles”
45. Γιόχαν Κρόιφ, Ολλανδός ποδοσφαιριστής του Άγιαξ (“Ιπτάμενος Ολλανδός”)
“Όχι μόνο σαράντα πέντε, χίλιοι σαράντα πέντε ήταν οι Γιάννηδες που έγραψαν ιστορία.
Σκεφτείτε πώς θα ήταν ο κόσμος μας σήμερα, αν δεν υπήρχαν οι συνονόματοί μας!”, ήταν
208
“JOHNNIE SOCIETY”

υπεροπτικά γραμμένο με έντονα γράμματα στο τέλος της σελίδας. Και η λίστα των
διάσημων Γιάννηδων, παλαιότερων και σύγχρονων, συνεχιζόταν ατελείωτη με τη βοήθεια
των χιλιάδων μελών.
Ο Τζόνι χτύπησε με την παλάμη το μέτωπό του, εντυπωσιασμένος από τη φαντασία του
Τζο και των υπολοίπων μελών που επιδίδονταν σε κούρσα πρωτοτυπίας. Κάπνισε για λίγο
ευτυχισμένος την πίπα του παππού, ξεφυλλίζοντας τις προσωπικές σελίδες των νέων μελών.
Αισθάνθηκε τον βαρύ καπνό να φουσκώνει ευεργετικά τα πνευμόνια του κι έκλεισε τα φώτα
ν’ απολαύσει τη νίκη του. Η νύχτα ήταν ήσυχη έξω, ακόμα και οι γρύλοι είχαν συνωμοτικά
σιωπήσει. Χάιδεψε στοργικά τη φωτεινή οθόνη, έτριψε τα μάτια του κουρασμένος κι άφησε
έναν αδέσποτο ύπνο να τον παρασύρει στην ανακούφιση του καναπέ.
Κοιμόταν ήσυχα το επόμενο πρωί, όταν άκουσε την πόρτα να βροντά. Μισάνοιξε τα
βλέφαρα στο ημίφως ανήσυχος. Είχε ν’ ακούσει χτύπημα στην πόρτα από τότε που τον
επισκέφτηκαν τα τρία μυθικά αερικά και τσιμπήθηκε ελαφρά, για να βεβαιωθεί πως είναι
ξύπνιος. Η αγριοφωνάρα του Τζο τον προσγείωσε.
«Βρε καταραμένε όφη, ακόμα κοιμάσαι σαν την κοκόνα; Εδώ ο πλανήτης ολάκερος λαμπαδιάζει
κι εσύ, βρε περδικοφρύδη, κοιμάσαι;». Η φωνή του εκτόξευε θραύσματα χαράς, σαν
χειροβομβίδα.
«Ποιος πλανήτης, ρε Τζο, τι λες;», αγκομάχησε εκείνος. Οι πρωινές αχτίδες του ήλιου τον
χτύπησαν κατακούτελα κι αναγκάστηκε να βάλει το χέρι μπρος στα μάτια για να
προστατευτεί.
«Ντύσου και φύγαμε, μιροκόγκο! Τώρα!». Η χροιά της φωνής του δεν σήκωνε αντιρρήσεις.
«Τι συμβαίνει πάλι; Έναν καφέ, ρε Τζο, σε ικετεύω, θα πέσω κάτω», τον εκλιπάρησε για
μερικά λεπτά χαλάρωσης.
«Με προσλάβανε, Τζόνι! Βρήκα δουλειά! Εγώ, ο πεταμένος σακάτης, βρήκα δουλειά!». Η
σφιγμένη γροθιά προς τον ουρανό επιβεβαίωνε γλαφυρά την ανάστασή του.
«Τι έκανε λέει; Βρήκες δουλειά; Πώς;». Το απότομο ξύπνημα δεν τον βοηθούσε να
συλλάβει το νόημα των λέξεων.
«Έκλεισα δουλειά σε μια Εταιρεία Πληροφορικής! Τώρα μόλις έρχομαι απ’ το ραντεβού. Φτιάξε
μια καφεδούμπα μόρτικη να σου τα πω, κοιμισμένε αγαθομούχλα», του φώναξε με σφρίγος που
κόντευε να σπάσει τα τεντωμένα νεύρα του λαιμού του. Κύλησε με ορμή τις ρόδες του και
μπήκε στο σπίτι. Μερικά λεπτά αργότερα, δυο αχνιστοί καφέδες και δυο αναμμένα τσιγάρα
δημιουργούσαν την κατάλληλη ατμόσφαιρα για τις χαρμόσυνες εξελίξεις. Ο Τζο μπέρδευε
τις λέξεις απ’ την ταραχή του.
«Μου έστειλαν τις προάλλες ένα e-mail από μια Εταιρεία Πληροφορικής και με ρωτούσαν
σχετικά με την κατασκευή του site. Έχω βάλει βλέπεις κι εγώ, η ψωνάρα, φαρδιά πλατιά την
υπογραφή μου, ως webmaster, στο κάτω μέρος των σελίδων». Το χέρι του κινήθηκε οριζόντια με
έμφαση για να υπογραμμίσει τα λεγόμενά του. «Ο υπογράφων το e-mail για λογαριασμό της
Εταιρείας λεγόταν Γιάννης κι εγώ, νομίζοντας πως ζητούσε τη βοήθειά μου στο πλαίσιο της
Κοινότητας, του απέστειλα όλες τις σχετικές πληροφορίες και τα εργαλεία με τα οποία είναι
σχεδιασμένο το site. Η πρόσκλησή τους για συνεργασία μού ήρθε κατακούτελα με το επόμενο e-mail.
Τους εξήγησα ότι είμαι ανάπηρος και γέρος για να μετακινούμαι και αρνήθηκα ευγενικά. Κι εκείνοι,
Τζόνι, μου είπαν ότι στον διαδικτυακό προγραμματισμό δεν έχει σημασία η κατάσταση των ποδιών
μου και μου πρότειναν να εργάζομαι απ’ το σπίτι μου. Τηλεργασία μού το είπαν, Τζόνι, το πιστεύεις;
209
Γιάννης Φαρσάρης

Εμένα που μου πέταγαν πριν λίγο καιρό ένα ξεροκόμματο στο φανάρι για να ζήσω, τώρα μου
προτείνουν να εργαστώ ως τηλεργάτης προγραμματιστής!». Η συγκίνησή του μεταφράστηκε σε
δάκρυ που χύθηκε συντροφιά μ’ έναν λυγμό. «Συγχώρα με που δεν σου είπα κάτι πιο πριν, αλλά
ήθελα να βεβαιωθώ ότι δεν μου κάνουν πλάκα. Πήγα σήμερα το πρωί απ’ τα γραφεία της Εταιρείας
και δώσαμε τα χέρια. Περίμενα να συναντήσω φάτσες γραβατωμένες και είδα δυο πιτσιρίκια στην
ηλικία σου με ξεβαμμένα τζιν παντελόνια. Μου έδωσαν συγχαρητήρια για την Κοινότητά μας, ο ένας
μάλιστα που μου είχε στείλει το e-mail έγινε πρόσφατα και μέλος, καθότι Γιάννης. Σύντροφε Τζόνι,
το πιστεύεις; Βρήκα δουλειά! Θα σταματήσω να κάνω μακροβούτια σε μια κουταλιά νερό!». Έκρυψε
το τεράστιο κεφάλι του στις ροζιασμένες του παλάμες και ξέσπασε. «Τζόνι σωτήρα μου, από
τότε που σε γνώρισα, όλα μου πάνε πρίμα. Εσύ είσαι η αιτία της αναγέννησής μου!». Τα αναφιλητά
του δυνάμωσαν, αναγκάζοντας τον Τζόνι να τον αγκαλιάσει στοργικά.
«Δεν ήμουν η αιτία, καλέ μου Τζο, ήμουν απλά η αφορμή για ν’ ανακαλύψεις μέσα σου τις
στοιχειωμένες, σαν νυχτερίδες, αλήθειες που κραύγαζαν να τις πιστέψεις και να τις απελευθερώσεις
σαν λευκά περιστέρια», του ψιθύρισε απόκοσμα. Έμειναν εκεί σιωπηλοί για ώρα, σκεπτόμενοι
πώς άλλαξαν τα πράγματα.
«Είσαι αδερφός μου, Τζόνι», του φώναξε, καρφώνοντάς τον υγρά με τα μάτια. «Και θα σου
αποδείξω τώρα αμέσως πόσο το εννοώ. Τράβα μια σταγόνα καφέ ακόμα και έλα να σε πάω μια
καροτσάδα». Γύρισε το καρότσι προς την έξοδο χωρίς να περιμένει απάντηση. Ο Τζόνι
έπιασε τα μαλλιά του κότσο και τον ακολούθησε σιωπηλά. Σύμφωνα με τις οδηγίες του
Τζο, έβαλε τα δυο του πόδια στο σίδερο πάνω απ’ τις πίσω ρόδες και κρατήθηκε γερά από
την πλάτη του καθίσματος. «Έλα να σε πετάξω μέχρι το φεγγάρι!», κραύγασε ο Τζο κι έδωσε
μια γερή σπρωξιά στις ρόδες και με τα δυο του χέρια. Άρχισε να τραγουδάει παράφωνα
ένα παλιό αμερικάνικο κάντρι. Οι περαστικοί γύριζαν τα κεφάλια τους έκπληκτοι και
μερικές γριές γράπωναν τα τσεμπέρια τους φωνάζοντάς τους να προσέχουν. Η διαδρομή
έως το σπίτι ήταν μια ευχάριστα επικίνδυνη περιπλάνηση.
Μπαίνοντας στο εσωτερικό, ο Τζο κάθισε λίγο να ξαποστάσει τα κουρασμένα του
μπράτσα. Είχε ανάψει και οι κόρες των ματιών του λαμπύριζαν από έξαψη. Είχε αισθητά
ανανεωθεί το τελευταίο διάστημα κι όχι μόνο από πλευράς εμφάνισης. Ο Τζόνι θυμήθηκε
εκείνο το ανέκφραστο κουρασμένο σαρκίο που είχε συναντήσει στα φανάρια. Τώρα είχε
μπροστά του έναν ενθουσιώδη μεσήλικα με ενεργητικότητα παιδιού.
«Δεν μπορώ να το πιστέψω πως θα γίνω πάλι αυτοδιάθετος και χρήσιμος στην κοινωνία». Το
λαχάνιασμα έκοβε τις λέξεις σαν λεπίδα. «Κι όλα αυτά χάρη σε σένα, μπαγάσα. Με μάζεψες απ’
τους δρόμους, μ’ έκανες άνθρωπο και με μύησες στο Internet. Και τώρα όχι μόνο με αναγνωρίζουν
με σεβασμό οι Γιάννηδες, αλλά μου πρότειναν και δουλειά. Είσαι απίστευτος μάγκας, μικρέ. Σε
θεωρώ κάτι παραπάνω από αδερφό μου». Το λαχάνιασμα είχε αρχίσει να υποχωρεί
παραχωρώντας τη θέση του στην αισιοδοξία. «Θα φέρω να πιούμε», ψέλλισε και
κατευθύνθηκε με δυνατές σπρωξιές προς την κουζίνα.
Πήρε μαζί του απ’ τον πάγκο το αγαπημένο του μπουκάλι κι ένα ποτήρι. Έριξε στο
γυαλί αρκετές σταγόνες μπέρμπον χωρίς παγάκια και το άφησε πάνω στο τραπέζι.
Κάρφωσε τον Τζόνι μ’ ένα βλέμμα απόκοσμο κι άρχισε να ψάχνει στο εσωτερικό του
δερμάτινου γιλέκου που φορούσε. Μετά από ελαφρύ ψηλάφισμα εμφάνισε μια καρφίτσα,
κάνοντας τα φρύδια του Τζόνι να σουφρώσουν. Έβγαλε με αργές κινήσεις από την τσέπη
210
“JOHNNIE SOCIETY”

του έναν μεταλλικό αναπτήρα και άφησε την καρφίτσα να βυθιστεί στη φλόγα του μέχρι να
κοκκινίσει.
«Μα, τι ακριβώς κάνεις;», ψέλλισε ο Τζόνι υπόκωφα. Εκείνος δεν απάντησε, αλλά έφερε
την πυρακτωμένη καρφίτσα στο ύψος των ματιών του και την εξέτασε. Κατόπιν τη βύθισε
αργά στον αριστερό του αντίχειρα, έως ότου γεννηθεί μια πηχτή σταγόνα αίμα. Κράτησε
το ποτήρι με το δεξί του χέρι και την άφησε να στάξει στο μπέρμπον. Τα μάτια του πήραν
μια ρόδινη έκφραση, βλέποντας το αίμα να διαλύεται στο βαθυκίτρινο υγρό.
«Δώσ’ μου το χέρι σου», τον διέταξε επιβλητικά. Η παλάμη του Τζόνι σηκώθηκε δειλά.
Την κράτησε σφιχτά στα πετσωμένα του δάχτυλα, να σταματήσει να τρέμει. Επανέλαβε
ακριβώς την ίδια διαδικασία και μια δεύτερη σταγόνα αίμα έκανε ακόμα πιο σκούρο το
περιεχόμενο του ποτηριού. Το σήκωσε ψηλά στο λαμπύρισμα του ήλιου και το κοίταξε
εκστασιασμένος. Με μια αποφασιστική κίνηση το έφερε στα χείλη και κατέβασε μια γεμάτη
ρουφηξιά. Σκούπισε το στόμα με την ανάστροφη του χεριού του κι έμεινε για λίγες στιγμές
ακίνητος, έως ότου κατέβει το υγρό στο στομάχι του.
«Πιες το, μονορούφι!», του έτεινε επιτακτικά το ποτήρι. Ο Τζόνι δίστασε με την ιδέα.
«Είναι το αίμα της ζωής που μας ενώνει. Πιες το!», επανέλαβε. Η χροιά της φωνής του είχε
μαλακώσει. Ο Τζόνι σήκωσε το ποτήρι, το κοίταξε διερευνητικά και το κατέβασε μονομιάς
υψώνοντας το κεφάλι. Η παράξενη στυφή του γεύση θα έμενε για πάντα χαραγμένη στη
μνήμη του. Μόλις το κατάπιε με δυσκολία, είδε τον Τζο να πέφτει με ορμή στην αγκαλιά
του.
«Είμαστε αδελφοποιητοί πια, μοιραζόμαστε το ίδιο αίμα!», ψέλλισε ο μεσήλικας κλαίγοντας
σαν μικρό παιδί. Ο Τζόνι δεν μπόρεσε να συγκρατήσει τους κρουνούς των ματιών του.
Έκρυψε το πρόσωπό του στα ατίθασα μαλλιά του αδερφού του κι έμειναν για ώρα
βουτηγμένοι στους λυγμούς. Αρκετά λεπτά αργότερα σηκώθηκαν εξουθενωμένοι με
πρόσωπα πρησμένα απ’ το κλάμα.
«Εγώ σε πήγα καροτσάδα, εσύ δεν θα με κεράσεις μια μηχανάδα;», βόγκηξε παρακλητικά ο
Τζο με πονηρό χαμόγελο. Σύρθηκε με τα χέρια στο πάτωμα ως την ντουλάπα κι έβγαλε
ένα παλιό σκονισμένο σακ - βουαγιάζ. «Εδώ τα έχω όλα σαν καινούρια», κραύγασε κι άρχισε
να ξεδιπλώνει με νευρικές κινήσεις μια πλήρη δερμάτινη συλλογή από μπουφάν, παντελόνι,
μπότες και γάντια. «Λογικά, θα σου κάνουν. Ήμουν κι εγώ παλικάρι στα νιάτα μου, μη με βλέπεις
τώρα έτσι σταφιδιασμένη μεγαλοκοπέλα. Τα φύλαγα σε περίπτωση που γίνει κανένα θαύμα και
ξαναπερπατήσω. Το θαύμα έγινε και περπατάω ξανά χάρη σε σένα, έλα να τα φορέσεις». Το
βλέμμα του έσταζε λαχτάρα κι ανυπομονησία. Ο Τζόνι τον κοίταζε αποσβολωμένος. Όσο
ο Τζο κυλιόταν στο πάτωμα, ο νεαρός σηκώθηκε κι άρχισε μηχανικά να γδύνεται. Φόρεσε
με δυσκολία τα σκληρά δερμάτινα ρούχα και κοιτάχτηκε στον καθρέπτη. Έμοιαζε με
μαύρο καβαλάρη, με ιππότη που δοκίμαζε την καινούρια πανοπλία του.
«Τι έχεις στο μυαλό σου, Τζο;», κατάφερε με δυσκολία να ψελλίσει ο Τζόνι.
«Κάτι που αποφάσισα σήμερα το πρωί, επιστρέφοντας από την Εταιρεία που με προσέλαβαν. Θα
σου χαρίσω ό,τι πιο πολύτιμο έχω, τη μοτοσικλέτα μου, εμένα μου είναι άχρηστη πια. Απλά, την
κράταγα και τη γυάλιζα κολλημένος στο παρελθόν, γιατί δεν είχα παρόν. Τώρα έχω παρόν και μέλλον
Τζόνι, χάρη σε σένα, γενναίε μου. Σου τη χαρίζω μ’ όλη μου την ψυχή. Είναι η Ζήνα η γυναίκα μου,
το στεφάνι μου και μονάχα στον αδερφό μου μπορώ να την εμπιστευτώ», φώναξε κι άνοιξε τα
211
Γιάννης Φαρσάρης

μπράτσα του στον αέρα. Ο Τζόνι απέμεινε έκθαμβος να κοιτάζει πότε τον γέρο - Τζο στο
πάτωμα και πότε την καλογυαλισμένη προκλητική τσόπερ. «Θέλω μια χάρη μόνο, να με πας
μια βόλτα ν’ αναπνεύσω καθαρό αέρα. Μπούχτισα τόσα χρόνια σαν βρικόλακας στα μπουντρούμια.
Είχα ορκιστεί να μην ξανανέβω πάνω της από τότε που με τσάκισε, αλλά έχω πεθάνει κι έχω
αναστηθεί δέκα τρεις φορές από τότε, χάρη σε σένα», του ψιθύρισε βουρκωμένος. Ο Τζόνι
άρχισε να χαϊδεύει με σεβασμό και δέος τα νικελωμένα μέρη της. «Εμπρός λοιπόν, τι
περιμένεις; Βάλ’ την μπροστά να τη βγάλουμε στον δρόμο. Είναι σε αρίστη κατάσταση, της έριχνα
μια τζούφια γκαζιά κάθε πρωί μετά το γυάλισμα», βροντοφώναξε ο Τζο με λαχτάρα.
Η δερμάτινη στολή ζόρισε τον νεαρό στο ανέβασμα. Στρογγυλοκάθισε με δυσκολία κι
άρχισε να δοκιμάζει το γκάζι, τα φρένα και τις ταχύτητες. Πάτησε με δύναμη τη μανιβέλα
κι ένας εκκωφαντικός θόρυβος γέμισε το σπίτι. Ο ακανόνιστος βήχας της τσόπερ έκανε τον
Τζο ν’ αρχίσει τα ουρλιαχτά. Σύρθηκε ως την πόρτα να την ανοίξει. Ο Τζόνι μάρσαρε με
πάθος και την οδήγησε προσεκτικά στον δρόμο, ενώ ο Τζο κυλιόταν πίσω του με λαχτάρα.
Έβαλε τη στέκα και τον βοήθησε ν’ ανέβει με προσοχή στην πίσω σέλα. Βεβαιώθηκε πως
όλα είναι υπό έλεγχο και μάρσαρε δυνατά μερικές φορές. Άφησε μαλακά τον συμπλέκτη
και ξεκίνησε. Ο Τζο άρχισε να αφηνιάζει στο πίσω κάθισμα.
«Πάτα γκάζι, Τζόνι, πάτα γκάζι να τον νικήσουμε τον Χάρο!». Χοροπήδαγε σχεδόν, καθώς ο
αέρας του ανέμιζε ξανά μετά από χρόνια τα μαλλιά. Τραβούσε ανάσες ελευθερίας κι άρχισε
πάλι να σφυρίζει τις αγαπημένες του μελωδίες. Ο Τζόνι επέλεξε μια καλή ευθεία και
τερμάτισε το γκάζι. Η τεράστια μοτοσικλέτα άρχισε να μουγκρίζει και να σκορπά ρίγος
στους αναβάτες. «Χάρε σερσέμη, είναι πεντανόστιμο το λαρύγγι σου! Αναστήθηκα απ’ το
μπουντρούμι που με καταδίκασες κι ήρθα να πάρω εκδίκηση. Πάτα γκάζι Τζόνι, πάτα, μη μας φύγει
ο αναθεματισμένος ο τρισκατάρατος». Είχε αρχίσει να μεθάει απ’ τον ίλιγγο της ταχύτητας κι
είχε γραπωθεί πάνω στον Τζόνι. «Εσύ είσαι τα πόδια που μου λείπουνε, τ’ ακούς;», του
κραύγαζε στο αυτί με δάκρυα χαράς.
Το ταξίδι τους κράτησε αρκετά λεπτά και η επιστροφή τούς βρήκε, για μια ακόμα
φορά, εξουθενωμένους. Ο Τζο κατέρρευσε λαχανιασμένος στο πεζοδρόμιο κι ο Τζόνι
έμεινε γραπωμένος πάνω στη μηχανή.
«Να μου την προσέχεις, αδερφέ μου, είναι ένα κομμάτι απ’ την καρδιά μου», τραύλισε με
λυγμούς. Αγκομαχούσε κι έκλαιγε από παραλήρημα, αφού είχε ορκιστεί πως ποτέ ξανά δεν
θ’ ανέβαινε πάνω της.
Ο νεαρός έγνεψε καταφατικά το κεφάλι του κι απομακρύνθηκε με τη μοτοσικλέτα, ενώ
ο Τζο τον παρακολουθούσε βουρκωμένος απ’ το παράθυρο. Στη διαδρομή ένιωθε άλλος
άνθρωπος, καθώς τα άγρια άλογα βρυχιούνταν κάτω απ’ το κορμί του. Έκανε μια τεράστια
βόλτα να γνωριστεί καλύτερα με την καινούρια του φιλενάδα κι επέστρεψε καταπονημένος
στο σπίτι. Την τακτοποίησε με δυσκολία στην αυλή και προχώρησε στο εσωτερικό να
βγάλει τη βαριά δερμάτινη στολή. Μια αλλόκοτη γεύση τού γαργαλούσε τη γλώσσα.
Ετοίμασε νωχελικά έναν καφέ για να περάσει το απόγευμα με τη συντροφιά των Γιάννηδων.
Όσο η ιστοσελίδα φόρτωνε αργά μπροστά του, έριξε ένα βλέμμα στον παππού. Ένα αχνό
υπόγειο χαμόγελο συνόδευε το γέρικο πρόσωπο, κοιτώντας λοξά πότε τον Τζόνι μπροστά
στον υπολογιστή και πότε το γυάλινο βραβείο που είχε ακριβώς από κάτω του.
212
“JOHNNIE SOCIETY”

Ο Πίνακας Ανακοινώσεων των Γιάννηδων τον εξέπληξε για ακόμα μια φορά.
Πράγματα και θαύματα συνέβαιναν εκεί. Η ιδέα του παππού είχε κατάφερε να εξάψει τη
συλλογική φαντασία. Οι νέες ανακοινώσεις των μελών που διάβασε τον έκαναν να τιναχτεί
από την ένταση.
Κάποια μέλη της Κοινότητας ανακοίνωναν με υπερηφάνεια την ίδρυση εθελοντικής
Τράπεζας Αίματος αποκλειστικά από Γιάννηδες. Είχαν έρθει σε επαφή με δεκάδες
νοσοκομεία σε κάθε γωνιά της χώρας κι είχαν δημιουργήσει μια επιτροπή για τον έλεγχο
και τον συντονισμό της προσπάθειας. Το πολύτιμο αίμα που θα συγκέντρωναν θα το
διέθεταν με αλτρουισμό σε οποιοδήποτε μέλος της Κοινότητας αντιμετώπιζε πρόβλημα
υγείας, ενώ η προσφορά ίσχυε ακόμα και για τα μέλη των οικογενειών τους.
Η επόμενη ανακοίνωση τον συντάραξε ακόμα περισσότερο. Ένας Γιάννης και μια
Ιωάννα που είχαν γνωριστεί μέσα από την Κοινότητα επρόκειτο να ενωθούν με τα δεσμά
του γάμου και καλούσαν δημόσια τον Τζόνι να παραστεί ως κουμπάρος, μιας και ήταν ο
ηθικός αυτουργός του χαρμόσυνου γεγονότος. Καλούσαν μάλιστα οποιοδήποτε
συνονόματο μέλος ήθελε να παρευρεθεί στον γάμο και υπόσχονταν δημοσίευση
φωτογραφιών στον δικτυακό τόπο από το πρώτο χαρμόσυνο γεγονός της Κοινότητας. Ο
Τζόνι χάρηκε και αμέσως μόλις διάβασε την ανακοίνωση, έσπευσε να δημοσιοποιήσει την
αποδοχή από πλευράς του της μεγάλης τιμής.
Κάθε λεπτό που περνούσε περιδιαβαίνοντας τις σελίδες των μελών, αλλά και τις
ενότητες επικοινωνίας, τον έκανε όλο και πιο περιχαρή. Η ευρηματικότητα, η διάθεση
προσφοράς και η καλοσύνη των ανθρώπων ξεπερνούσε κατά πολύ όχι μόνο τις προσδοκίες
του, αλλά και την ίδια του τη φαντασία.
«Κοίτα πώς μια ιδέα μπορεί ν’ αλλάξει τον κόσμο», μονολόγησε θαμπωμένος και κοίταξε
διαγώνια το κάδρο του εμπνευστή. Η πνευματική διαθήκη, που επιμελώς είχε φυλάξει για
δεκαετίες ο μπάρμπα - Γιάννης στο ξύλινο πάτωμα, είχε ανοιχτεί δημοσίως και είχε
φυτέψει αλληλεγγύη στις καρδιές των ανθρώπων. Οι καρποί που είχαν αρχίσει να
μεστώνουν είχαν μια αλλιώτικη γλύκα.
Ζούσε την πιο γαλήνια, ευτυχισμένη και δημιουργική περίοδο του βίου του, όμως τα
καλύτερα έμελλε να τα γνωρίσει μερικές μέρες αργότερα. Ήταν ένα μουντό χειμωνιάτικο
πρωινό, λίγες μέρες πριν τα Χριστούγεννα, που σηκώθηκε αργά με δύσθυμη διάθεση.
Τραβώντας τις κουρτίνες διαπίστωσε πως η μέρα δεν ενδεικνυόταν για βόλτες με τη
μηχανή και επέλεξε να την αφιερώσει στον δικτυακό τόπο. Φτιάχνοντας την κατάλληλη
ατμόσφαιρα με απαλή έθνικ μουσική και πολύ μαύρο καφέ, ετοιμάστηκε να συνδεθεί στο
Διαδίκτυο. Το τηλέφωνο τον έκανε να σμίξει τα φρύδια και να αναρωτηθεί. Από τον
Εκδοτικό Οίκο είχαν σταματήσει να τον ενοχλούν, καθώς περνούσε τακτικά για έναν καφέ
και για την καθιερωμένη είσπραξη της επιταγής. Σηκώνοντάς το άκουσε τη λαχανιασμένη
φωνή του Τζο.
«Πού ταξιδεύεις πάλι, βρε ταρταρούγα ντελιβερά; Εδώ γίνεται κοσμογονία, η κοινωνία βήχει από
πυρετό κι εσύ αγναντεύεις το χλωμό φεγγάρι;». Είχε καιρό ν’ ακούσει τέτοιον ορυμαγδό.
«Τι έγινε πάλι και σ’ ακούω αναστατωμένο;», απόρησε ο Τζόνι.
«Τι να σου εξηγώ τώρα τηλεφωνικώς και τι να καταλάβεις. Μπες στην Κοινότητα να δεις την
213
Γιάννης Φαρσάρης

ανακοίνωση και τα λέμε ηλεκτρονικώς». Ο έντονος γδούπος του τηλεφώνου τού γιγάντωσε την
περιέργεια. Κάτι παράξενο είχε συμβεί πάλι στην Κοινότητα και τα δάχτυλά του πήραν
φωτιά. Ανοίγοντας την κεντρική σελίδα, έμεινε με το στόμα ανοιχτό μπροστά στην πιο
πρόσφατη ανακοίνωση:
“Επειδή το Γιοχάνεσμπουργκ μας πέφτει μακριά, ραντεβού στα Ιωάννινα στις 7 του Γενάρη να
γιορτάσουμε όλοι μαζί την ονοματάρα μας! Η νύχτα θα είναι όλη δικιά μας και θα είναι ξεχωριστή,
γιατί θα είναι «Η Νύχτα των Γιάννηδων»!”. Έτριψε δυνατά τα έκπληκτα μάτια του και
ξαναδιάβασε τις γραμμές.
«Έχει δίκιο ο Τζο, είναι τρελοί αυτοί οι συνονόματοι!», κραύγασε και τον αναζήτησε στο
chat. Η έξαψη έκανε τα δάχτυλά του να τρέμουν καθώς πληκτρολογούσε.
“Κάτι φίλοι από τα Γιάννενα είχαν την ιδέα και αμέσως σ’ ένα πρωινό ενθουσιάστηκαν οι πάντες.
Θα κλείσουμε το Στάδιο της πόλης, θα ετοιμάσουμε ένα σωρό εκδηλώσεις και θα χορέψουμε τον
χορό της ξηρασίας για να μην βρέξει!”, του έγραψε ο Τζο. Ο Τζόνι έμεινε ακίνητος με το
τσιγάρο ν’ αργοκαίει στα δάχτυλά του. Κούνησε το κεφάλι με θαυμασμό
συνειδητοποιώντας πως είχε ακόμα πολλά να δει. Δεν ήξερε τι άλλο να γράψει στον φίλο
του, πώς να εκφράσει τη χαρά του και την πλήρωσή του. Κατέβασε με προσοχή το κάδρο
από τον τοίχο, το φίλησε και το έσφιξε στην αγκαλιά του στοργικά.
«Εσύ φταις για όλα», του ψιθύρισε στοργικά. «Αλλά θα σε πάρω μαζί μου στα Γιάννενα, να
γιορτάσουμε παρέα», συνέχισε χαρούμενος.
Η αμέσως επόμενη κίνησή του ήταν να χτυπήσει με ανυπομονησία την πόρτα της
Γιοβάννας, για να μοιραστεί μαζί της τα νέα. Εκείνη δάκρυσε και τον αγκάλιασε μητρικά
χαϊδεύοντας τα μακριά του μαλλιά.
«Είμαι περήφανη για σένα», τον επευφήμησε με λυγμούς. «Δεν μπορείς να διανοηθείς πόσο
περήφανη». Της έκανε νόημα με το δάχτυλο να σιωπήσει και την κάλεσε να παρευρεθεί στη
μεγάλη γιορτή. Εκείνη αρνήθηκε ευγενικά, επικαλούμενη τα αρθριτικά της και την
ταλαιπωρία του ταξιδιού και αντιπρότεινε μια πρόσκληση για την παραμονή της
Πρωτοχρονιάς στο σπίτι της. «Μπορείς να καλέσεις και τον φίλο σου τον Τζο κι όποιον άλλον
θέλεις», ψέλλισε με καλοσύνη.
Οι επόμενες μέρες μέλωσαν μες στο σιρόπι της αναμονής. Πλησίαζαν Χριστούγεννα κι
όλοι είχαν επηρεαστεί θετικά. Στην Κοινότητα επικρατούσε διπλός αναβρασμός. Αφενός
τα μέλη συνέλεγαν δώρα και χρήματα για να επισκεφτούν δεκάδες ιδρύματα παιδιών και
γηροκομεία. Αφετέρου μια μεγάλη ομάδα συντόνιζε τις ενέργειες για τη διοργάνωση της
μεγάλης γιορτής που πλησίαζε. Οι ιδέες έπεφταν βροχή και η προθυμία όλων γέμιζε με
αισιοδοξία τους Γιαννιώτες διοργανωτές.
Ο Τζόνι είχε σχεδιάσει να περάσει ολόκληρη τη μέρα των Χριστουγέννων με την
οικογένεια του μικρού Γιαννάκη και την παραμονή Πρωτοχρονιάς στο σπίτι της Γιοβάννας
με τον Τζο. Για τον σκοπό αυτό, μια μέρα πριν τα Χριστούγεννα καβάλησε τη
μοτοσικλέτα και κατευθύνθηκε στο κέντρο για τα απαραίτητα ψώνια. Ο εορταστικός
στολισμός της πόλης τού θύμισε τα παιδικά του χρόνια και τον μελαγχόλησε. Επέλεξε
προσεκτικά δεκάδες δώρα για όλους τους ανθρώπους που, με τον ένα ή τον άλλο τρόπο,
εμπλέκονταν στη νέα του ζωή. Δυσκολεύτηκε στη μεταφορά τους στο σπίτι με τη μηχανή,
όμως η ευδαιμονία που τον κατέκλυσε όταν τα έριξε χύμα στο κρεβάτι, τον αποζημίωσε.
214
“JOHNNIE SOCIETY”

Τα ταξινόμησε προσεκτικά και ξεκίνησε τις βόλτες διανομής με τον καιρό σύμμαχο.
Πρώτη του στάση ήταν ο Εκδοτικός Οίκος. Ξαφνιάστηκαν όλοι με την ασυνήθιστη
επίσκεψή του και οι κοπέλες τον αγκάλιασαν ζεστά.
«Γράφεις, βρε μπαγασάκο, το καινούριο σου βιβλίο;», ήταν η αντίδραση του Εκδότη μόλις
τον είδε. «Με την εμφάνιση - έκπληξη στα βραβεία και με την πρωτοποριακή “Κοινότητα των
Γιάννηδων” εκτίναξες στα ύψη τις πωλήσεις σου. Τώρα στη γιορτή του Άι-Γιαννιού αναμένουμε νέα
έκρηξη». Ο ενθουσιασμός του ανάβλυζε με κάθε του λέξη. Ήπιαν όρθιοι μερικά
αλκοολούχα σφηνάκια, άνοιξαν χαρούμενοι τα δώρα τους και τον ασπάστηκαν. Φεύγοντας
ο Τζόνι δίπλωσε στην κωλότσεπη άλλη μια επιταγή, την οποία θα διέθετε σχεδόν εξ
ολοκλήρου στο χριστουγεννιάτικο ταμείο των Γιάννηδων.
Επόμενη στάση η πιτσαρία, όπου τον υποδέχτηκαν με ακόμα μεγαλύτερη έκπληξη.
Όσοι ντελιβεράδες είχαν βάρδια, παλιοί και νέοι, χάρηκαν υπερβολικά με τα δώρα. Ο
Τζόνι είχε φροντίσει να κρατάει κάτι και για τους βραδινούς. Ακόμα και το παλιό του
αφεντικό, ο κυρ Θέμης, έδειξε στοιχεία μεγαλοθυμίας και του ευχήθηκε, σχεδόν
μετανιωμένος, για τις γιορτινές μέρες. Η Πίτσα τον κοίταξε μελαγχολικά, τον ασπάστηκε
τρυφερά στα μάγουλα και προσφέρθηκε να τον κεράσει καφέ. Μόλις απομακρύνθηκε ο
άνδρας της, τον πλησίασε δειλά.
«Σε παρακολουθώ και είμαι χαρούμενη για σένα», του είπε κοκκινισμένη.
«Βούτηξε βαθιά μέσα σου, για ν’ αλιεύσεις τον δικό σου αστερία. Μην αναζητάς στήριγμα στους
άλλους. Μονάχα αν ισορροπήσεις με τον εαυτό σου, θα γίνεις ευτυχισμένη», της απάντησε ο Τζόνι
χαμηλόφωνα λίγο πριν αποχωρήσει.
Τρίτη και τελευταία στάση έκανε στην πλατεία της γειτονιάς του. Τα πιτσιρίκια,
μουσκεμένα από το ποδόσφαιρο, σχημάτισαν έναν τεράστιο κύκλο γύρω απ’ το παγκάκι
και χάλασαν τον κόσμο απ’ τις φωνές επιδοκιμασίας. Όλα ανεξαιρέτως πήραν το δώρο τους
κι έτρεξαν στα σπίτια τους να το δείξουν με λαχτάρα στους γονείς τους. Ο Γιαννάκης δεν
ήταν ανάμεσά τους, αλλά εκείνον θα τον έβλεπε την αμέσως επόμενη μέρα. Μια τεράστια
κούτα με λιχουδιές γλύκανε όσους χουζούρευαν στα παγκάκια και οι καλόκαρδες ευχές
τους έλουσαν την ψυχή του Τζόνι.
Φτάνοντας στο σπίτι έγειρε στην πολυθρόνα να ξεκουραστεί. Για τον εαυτό του δεν είχε
πάρει δώρο, δεν είχε όμως καμία ανάγκη για οτιδήποτε. Καθετί που συνέβαινε στη ζωή του
ήταν δώρο για εκείνον, πολύ δε περισσότερο η καλοσυνάτη διάθεση που του ανταπέδιδαν
οι γύρω του. Άναψε την πίπα του παππού και βυθίστηκε στην ομιχλώδη απόλαυση. Ήταν οι
ομορφότερες γιορτές του και τόλμησε να τις συγκρίνει μόνο με τις αντίστοιχες μέρες των
πρώτων παιδικών του χρόνων. Κατά έναν περίεργο τρόπο η έλλειψη των γονιών του
φάνταζε πια στα μάτια του περισσότερο γλυκιά και λιγότερο επώδυνη. Είχε αποκτήσει μια
δεύτερη μάνα, έναν πνευματικό πατέρα, έναν μεγάλο αλλά κι έναν μικρό αδερφό. Αλλά το
σημαντικότερο, είχε αποκτήσει ένα όραμα, ένα ιδανικό και την δυνατότητα να μπορεί να
προσφέρει χαρά στους συνανθρώπους του. Θυμήθηκε τα λόγια του πατέρα του στην
απονομή του πτυχίου του, όταν τον αγκάλιασε συγκινημένος: «Καλή σταδιοδρομία σού
εύχομαι, αγόρι μου. Όμως, το να γίνεις καλός άνθρωπος στην κοινωνία είναι πιο σημαντικό απ’ το να
γίνεις καλός επαγγελματίας». Ήταν σίγουρος πως τον παρακολουθούσαν από κει ψηλά και
215
Γιάννης Φαρσάρης

άστραφταν από υπερηφάνεια.
Άναψε ξανά την πίπα και προσηλώθηκε στην οθόνη του υπολογιστή του. Η Κοινότητα
τον χρειαζόταν κι είχε λείψει όλο το πρωινό. Η νύχτα τον βρήκε με δεκάδες ανοιχτά
παράθυρα να συνομιλεί και να σχεδιάζει τη “Νύχτα των Γιάννηδων”. Δεν είχαν ακόμα
πολλές μέρες μπροστά τους κι έπρεπε τα πάντα να οργανωθούν στην εντέλεια. Πρότεινε
μάλιστα στον Τζο ν’ ανηφορίσουν μετά την Πρωτοχρονιά προς τα Γιάννενα, ώστε να
βοηθήσουν από κοντά στην προετοιμασία.
«Πότε είπαμε, ρε καλωδιόπαιδο, ότι είναι η “Νύχτα των Γιάννηδων”;», τον ρώτησε
απρόσμενα ο Τζο.
«Μα φυσικά στις επτά του Γενάρη, τη μέρα της γιορτής μας!», απάντησε απορημένος ο
νεαρός.
«Λάθος! Στις επτά του Γιαννάρη είναι, εμείς είμαστε Ιωαννοημερολογίτες!», τον έλουσαν
περιπαικτικά οι ενθουσιώδεις λέξεις του αφιονισμένου γέρου πειρατή.
Κοιμήθηκε κουρασμένος αλλά ήσυχος για ένα ακόμα βράδυ. Η επόμενη μέρα θα ήταν
σχεδόν αποκλειστικά αφιερωμένη στον Γιαννάκη. Με τον φόρτο της Κοινότητας είχε εξ
ανάγκης παραμελήσει την καθημερινή τους συνεύρεση κι ήθελε να επανορθώσει.
Ξυπνώντας γεμάτος όμορφη διάθεση, έσπευσε να χαθεί στην παιδική αθωότητα.
Φορτώθηκε τις τσάντες με τα δώρα και κατηφόρισε με τα πόδια μέχρι τη γειτονιά του
μικρού. Η μητέρα του και η γιαγιά του είχαν φροντίσει από την παραμονή να κάνουν το
σπίτι να λάμπει. Το είχαν στολίσει μάλιστα με γιορτινό διάκοσμο για χάρη του μικρού. Δεν
είχαν βγάλει βέβαια τα μαύρα ρούχα του πένθους, το φωτεινό τους χαμόγελο όμως τις
έλουζε με χιλιάδες λαμπερά χρώματα. Ο μικρός Γιαννάκης χάθηκε στην αγκαλιά του μόλις
τον αντίκρισε.
«Σε περίμενε με λαχτάρα ο μικρός», ψέλλισε χαμηλόφωνα η Ιουλία με ντροπαλό χαμόγελο.
Ο Γιαννάκης είχε μπει ολόκληρος με ορμή μέσα στις τεράστιες σακούλες και ξεδίπλωνε τα
δώρα αφήνοντας λεπτούς βρυχηθμούς απόλαυσης.
«Δυστυχώς, οι ενασχολήσεις μου έχουν αυξηθεί πολύ τον τελευταίο καιρό και δεν έχω όσο χρόνο
θα ήθελα», απολογήθηκε με σκυμμένο κεφάλι εκείνος.
«Το έχει καταλάβει ο Γιαννάκης και δεν σε παρεξηγεί, μην ανησυχείς. Από τότε που σε είδε
στην τηλεόραση κατάλαβε το πόσο σημαντικός είσαι και εκτιμά ακόμα περισσότερο τις ώρες που
περνάτε μαζί». Η μητέρα συνόδεψε τα λόγια της μ’ ένα απαλό χάδι κατανόησης στον ώμο
του.
«Σου είμαστε υπόχρεοι, παιδάκι μου», επιβεβαίωσε κι η γιαγιά Κορνηλία που τον κοίταζε
τόση ώρα με βλέμμα υγρού θαυμασμού. Ο Τζόνι άνοιξε μια τσάντα που είχε αφήσει κατά
μέρος κι έβγαλε τα δυο δώρα που τους είχε αγοράσει. Δάκρυα άρχισαν να τρεμοπαίζουν
στα βλέφαρα των δυο γυναικών.
«Δεν είναι ανάγκη, παιδάκι μου, έχεις κάνει τόσα για μας!», ήταν η αυτόματη αντίδραση της
γριάς.
«Μην αρχίσετε πάλι τα ίδια», την αποπήρε ο Τζόνι για να απαλύνει το γι’ ακόμα μια φορά
βεβαρημένο κλίμα. «Σήμερα είναι μέρα γιορτής, μόνο γελάμε!», φώναξε κι έκανε μια αστεία
γκριμάτσα θέλοντας να σπάσει την κρούστα της συγκίνησης. Η μάνα του μικρού το
216
“JOHNNIE SOCIETY”

κατάλαβε αμέσως και σκούπισε κρυφά τις μικρές αιωρούμενες σταγόνες.
«Γιαννάκη, βγες από τη σακούλα και πήγαινε να φέρεις στον Τζόνι τα δώρα του», προέτρεψε
τον γιο της. Η φωνή της με δυσκολία έκρυβε τα φορτία της. Ο μικρός έβγαλε το κεφάλι απ’
τη σακούλα κι έτρεξε χοροπηδώντας μέχρι το δωμάτιό του. Ελάχιστη ώρα αργότερα
γύρισε μ’ ένα ομορφοτυλιγμένο πακέτο κι ένα τεράστιο χαμόγελο.
«Χρόνια πολλά, Τζόνι!», του ευχήθηκε φωναχτά και του έσκασε ένα ζουμερό αμήχανο
φιλί στο μάγουλο. Εκείνος άνοιξε με αργές κινήσεις το πακέτο κι άρχισε ν’ απλώνει στον
καναπέ το πολύτιμο περιεχόμενο. Ήταν ένα ζευγάρι γάντια, ένα κασκόλ, ένα μάλλινο
πουλόβερ, πλεγμένα από τα χέρια της γιαγιάς και μια έκπληξη. Μια λευκή πορσελάνινη
κούπα με τυπωμένη τη γελαστή φατσούλα του μικρού Γιαννάκη και τη λεζάντα “Για πάντα
φίλοι!”.
«Για να πίνεις τον καφέ σου ή το γάλα σου και να με σκέφτεσαι!», αναφώνησε κορδωμένος ο
μικρός μόλις είδε το τρέμουλο στα χείλη του Τζόνι.
«Ήταν δικιά του ιδέα», συμπλήρωσε ντροπαλά η μητέρα του. Ο Τζόνι σήκωσε αργά τα
τεράστια μάτια του και κοίταξε παραδομένος μία προς μία τις τρεις αγαπημένες του
φιγούρες.
«Είναι το πιο όμορφο δώρο που μου έχουν κάνει ποτέ στη ζωή μου», είπε μετά από αρκετή
ώρα με σπασμένη φωνή και αγκάλιασε με δύναμη τον μικρό.
«Γιαννάκη, πήγαινε να φέρεις και τον έλεγχό σου να τον δείξεις στον Τζόνι», παρακίνησε τον
εγγονό της η γριά. Ο μικρός έτρεξε σβέλτα προς το δωμάτιό του με λαχτάρα κι επέστρεψε
ξαναμμένος. Παρέδωσε τον έλεγχο του πρώτου τρίμηνου στον Τζόνι κι έβαλε τα χέρια
πίσω από τη μέση του σε στάση αναμονής.
«Άριστα σε όλα! Μα αυτό είναι καταπληκτικό!», κραύγασε με φυσικό αλλά και προστιθέμενο
τεχνητό θαυμασμό ο Τζόνι, για να δώσει ακόμα μεγαλύτερη επισημότητα στη σκηνή. Τον
σήκωσε ψηλά στον αέρα και τον πέταξε μερικές φορές μέχρι το ταβάνι συνεχίζοντας τους
επαίνους. Ο πιτσιρίκος απολάμβανε τον θρίαμβό του με μικρούς γρυλισμούς γελαστής
ικανοποίησης. Οι δυο γυναίκες παρακολουθούσαν τη σκηνή γεμάτες κατάνυξη.
«Πήγαινε να φυλάξεις τώρα τον έλεγχο στο γραφείο σου και πλύνε τα χέρια σου να καθίσουμε
στο τραπέζι», πρόσταξε τρυφερά η Ιουλία τον γιο της και σηκώθηκε για την κουζίνα. Μόλις
ο μικρός τρύπωσε στο δωμάτιό του, η μητέρα του στράφηκε προς τον Τζόνι.
«Πίστευα ότι ο Γιαννάκης θα καταρρεύσει με τον ξαφνικό θάνατο του πατέρα του, όμως, δόξα
τω Θεώ, τα πάει μια χαρά στην πρώτη Δημοτικού. Κι αυτό χάρη σε σένα, καλέ μου. Αν δεν ήσουν
εσύ, δεν ξέρω τι θα κάναμε εμείς, δυο γυναίκες μόνες, αγράμματες κι ανήμπορες», τον γέμισε με
λόγια ευγνωμοσύνης. Ο λυγμός της γριάς Κορνηλίας ήρθε να ηλεκτρίσει ακόμα
περισσότερο την ατμόσφαιρα. Ο Τζόνι σήκωσε τα χέρια κουνώντας τα πέρα δώθε, για να
μην επιτρέψει στη φορτισμένη σκόνη να καθίσει στις ψυχές.
«Τα έχουμε ξαναπεί αυτά και δεν βοηθάει σε κάτι να τ’ αναμασάμε. Λυσσάω από την πείνα, τι
καλό έχετε μαγειρέψει πάλι σήμερα;», άλλαξε βεβιασμένα την κουβέντα, καθώς ο μικρός
επέστρεφε ενθουσιωδώς στο οπτικό τους πεδίο.
«Γαλοπούλα γεμιστή, πατζαροσαλάτα, λεμονόπιτα της γιαγιάς και δίπλες για επιδόρπιο. Βοήθησε
κι ο Γιαννάκης στην προετοιμασία», αράδιασε με γλυκό στόμφο η μητέρα του αγκαλιάζοντάς
τον.
217
Γιάννης Φαρσάρης

Η μέρα συνεχίστηκε σε κλίμα οικογενειακό, ζεστό και χαρούμενο. Ρούφηξε σαν
διψασμένος το απόγευμα με τον μικρό μπόμπιρα στο χαλί, διερευνώντας τις δυνατότητες
των νέων του παιχνιδιών. Μόλις βράδιασε, εξαντλημένος αλλά χορτάτος από ζωή, τους
αποχαιρέτησε. Έξω είχε αρχίσει να πέφτει ψύχρα και ξετύλιξε το κασκόλ και τα γάντια που
του χάρισαν να τα δοκιμάσει. Το έκανε περισσότερο συμβολικά για να συνεχίσει να
αισθάνεται τη ζεστασιά της οικογένειας του Γιαννάκη, παρά για να προφυλαχτεί από το
κρύο. Φτάνοντας σπίτι άναψε τα διαθέσιμα κεριά και ξάπλωσε κουρασμένος στην κουνιστή
πολυθρόνα. Οι σκέψεις του ήταν όλες αφοπλιστικά ευχάριστες. Δεν θα μπορούσε να είναι κι
αλλιώς μετά από μια τέτοια μέρα. Το μυαλό του τριγύρισε στον Τζο, στη Γιοβάννα και
στην Κοινότητα και ευθύμησε ακόμα περισσότερο. Άνοιξε τον υπολογιστή και μέχρι να
φορτώσει, πετάχτηκε απέναντι στο σπίτι της Γιοβάννας.
«Δεν πιστεύω να σου τέλειωσαν εκείνα τα καταπληκτικά μελομακάρονα; Μ’ έπιασε μια λιγούρα
και χρειάζομαι επειγόντως πέντε, αλλιώς θα πέσω κάτω!», της φώναξε γελαστός. Η καλοσύνη
της τον τύλιξε ολόκληρο καθώς τον υποδεχόταν. Αντάλλαξαν ευχές και ασπασμούς,
μπουκώθηκε με τα γλυκά κι επέστρεψε στο σπίτι του για να συνδεθεί ηλεκτρονικά με την
Κοινότητα. Ευχήθηκε σε όλους τους δικτυωμένους Γιάννηδες και αναζήτησε τον Τζο.
“Έλεγα, αν δεν φιλοξενείς καμιά φιλεναδίτσα, να περάσω να σε πάρω με τη μηχανή για καμιά
βόλτα στη στολισμένη πόλη”, του έγραψε.
“Βασικά, περιμένω απόψε τη Μις Μαδαγασκάρη να περάσει από δω, αλλά μάλλον θα προτιμήσω
το δικό σου δασύτριχο στήθος απ’ το δικό της. Έλα, σε περιμένω. Ντύσου καλά μόνο να μην
ψοφήσεις απ’ το κρύο”, του απάντησε κοροϊδευτικά εκείνος.
Φόρεσε με δυσκολία τη μαύρη δερμάτινη πανοπλία του και ξεχύθηκε με τη
μοτοσικλέτα στους δρόμους. Το κρύο τον θέριζε πατόκορφα, όμως το είχε συνηθίσει πια
τόσες νύχτες ως ντελιβεράς. Ο Τζο φάνηκε στην πόρτα φορώντας το δικό του
κοσμογυρισμένο πέτσινο μπουφάν, να κρατά σφιχτά ένα μπουκάλι μπέρμπον. Τον σήκωσε
απαλά στους ώμους και τον βοήθησε να τακτοποιηθεί στη σέλα. Πριν ακόμα προλάβει να
ξεκινήσει, εκείνος άρχισε να κατεβάζει τεράστιες γουλιές και να τραγουδάει παράφωνα. Η
πόλη ήταν άδεια, αλλά πανέμορφη. Ελάχιστη κίνηση συνάντησαν, μιας κι όλοι ήταν
κλεισμένοι σε ζεστά σπίτια και οικογενειακές αγκαλιές. Εκείνοι δεν είχαν ανθρώπινες
αγκαλιές να τους περιμένουν, είχαν όμως ολόκληρη τη γιορτινή αύρα της πόλης να τους
ζεσταίνει. Ο Τζο ήταν φανερά επηρεασμένος.
«Ξέρεις πού πέρασα πέρυσι τη νύχτα των Χριστουγέννων;», φώναξε στον νεαρό καθώς
ανέπτυσσαν ταχύτητα.
«Στην αγκαλιά μιας αραπίνας χορεύτριας;», έδωσε τον εύθυμο τόνο ο Τζόνι.
«Στο πάτωμα!», φώναξε χωρίς ίχνος σαρκασμού ο Τζο. «Από τότε που έμεινα μόνος κι
έρημος, δεν μπορούσα ν’ αντέξω τις γιορτές. Έπινα σαν τρελός μέχρι να σκάσω, για να μην
καταλαβαίνω τι γίνεται γύρω μου», συμπλήρωσε κυνικά. Ο Τζόνι γύρισε και τον κοίταξε μ’ ένα
βλέμμα τρόμου.
«Στο πάτωμα;», επανέλαβε συντετριμμένος.
«Ναι, στο πάτωμα νεαρέ μου, παρέα μόνο με τα ξερατά μου. Δυο μέρες συνεχόμενες έπινα και
ξερνούσα. Απορώ πώς την έβγαλα καθαρή», συνέχισε απτόητος εκείνος. Ο Τζόνι έκοψε
ταχύτητα, θέλοντας να διώξει απ’ τον νου του τη φρικιαστική εικόνα. Ο Τζο τράβηξε άλλη
218
“JOHNNIE SOCIETY”

μια γουλιά και συνέχισε.
«Τις καθημερινές γενικά την πάλευα εύκολα, οι γιορτές ήταν το μαρτύριο. Αν και ο τζίρος μου
ως σακάτης πολλαπλασιαζόταν», αυτοσαρκάστηκε. «Πήγαιναν οι νοικοκυραίοι για ψώνια μες στην
καλή χαρά κι έβλεπαν τη σουρωμένη αξιολύπητη φάτσα μου στο φανάρι να τους χαλάει τη διάθεση.
Έριχναν παραπάνω κέρματα για να ξορκίσουν το σκουλήκι που σερνόταν στο πεζοδρόμιο. Είχαν
πάρει και το δώρο Χριστουγέννων, βλέπεις». Τα αδειανά μάτια του Τζο κοίταζαν την έρημη
πόλη όση ώρα έκανε βουτιά στις θλιβερές αναμνήσεις του.
«Ένα απόγευμα όμως, στα καλά καθούμενα, ήρθε ένας μαλλιαρός ντελιβεράς και με τράβηξε απ’
τον βούρκο!», φώναξε και τον αγκάλιασε σφιχτά. Ο Τζόνι ανέβασε ξανά ταχύτητα σφίγγοντας
το γκάζι. «Πιες μια γερή, άρχοντα και πάρε έναν καπνοσωλήνα να γιορτάσουμε εν πλω στη γαλέρα
μας!», συνέχισε να βροντοφωνάζει ενώ προσπαθούσε εν κινήσει να τον ποτίσει και να του
ανάψει τσιγάρο. Η βουτιά στο παρελθόν ήταν ψυχολυτρωτική και οι ριπές του ανέμου στα
πρόσωπά τους απογείωσαν τους σφυγμούς. Ο Τζόνι ανέβασε κι άλλο ταχύτητα. «Θα σού
’λεγα να ρίξεις μια στούκα τώρα να πεθάνουμε ευτυχισμένοι, αλλά θ’ αφήσουμε την Κοινότητά μας
ορφανή. Οπότε, κόψε ταχύτητα, καπετάνιε και στρίψε για το σπίτι. Τα δάχτυλά μου άρχισαν ν’
αναζητούν πάλι ποντίκια και πληκτρολόγια», του φώναξε ορμητικά ο Τζο.
Τα τελευταία λόγια εντυπωσίασαν τον Τζόνι ακόμα περισσότερο. Σύγκρινε αυθόρμητα
τον Τζο που γνώρισε ένα απόγευμα στα φανάρια με τον Τζο που κραύγαζε τώρα πάνω στη
μοτοσικλέτα κι έστριψε το τιμόνι μ’ έναν μορφασμό επιδοκιμασίας.
Οι επόμενες μέρες εξατμίστηκαν μέσα στις ενθουσιώδεις συνεννοήσεις για τη μεγάλη
γιορτή. Οι προσκλήσεις των καλλιτεχνών είχαν ολοκληρωθεί, το γήπεδο είχε κλειστεί, οι
ηχητικές εγκαταστάσεις είχαν εξασφαλιστεί και απέμενε το στήσιμο της σκηνής, που θα
γινόταν την προτελευταία μέρα. Το μόνο αξιοσημείωτο γεγονός των ημερών ήταν οι
ατάκες που εκστόμισε ο Τζο λίγα λεπτά μετά την είσοδο του νέου έτους.
Είχαν πάει κι οι δυο τους από νωρίς στο σπίτι της Γιοβάννας για να γιορτάσουν την
Πρωτοχρονιά. Το τζάκι ήταν το καλύτερο αντίδοτο στην παγωνιά της νύχτας. Επιδόθηκαν
με ζήλο στη χαρτοπαιξία αναμένοντας το δευτερόλεπτο της αλλαγής και αντάλλαξαν τους
παραδοσιακούς ασπασμούς, μόλις γύρισε η χρονιά. Ο ήχος της σαμπάνιας σφράγισε την
υποδοχή. Ο Τζόνι σήκωσε ψηλά το ποτήρι του, το τσούγκρισε με τους δυο αγαπημένους
του συνδαιτυμόνες και έκανε την πρόποση της χρονιάς που μόλις είχε μπει.
«Εύχομαι πάνω απ’ όλα υγεία σ’ εμάς και ό,τι καλύτερο για την Κοινότητά μας». Ήταν
εξαιρετικά ευδιάθετος.
 «Και μια γυναίκα, ρε Τζόνι, μια γυναίκα! Έχεις την κακή συνήθεια να ξεχνάς πάντα τα
σημαντικά!», τον διόρθωσε περιπαικτικά ο Τζο κατεβάζοντας μονορούφι το ποτήρι του.
«Αφού βρήκα δουλειά, γιατί να μη βρω και γυναίκα;», αναρωτήθηκε φωναχτά κι η Γιοβάννα
μειδίασε χαμηλώνοντας το κεφάλι. Ο Τζόνι έσμιξε εύθυμα τα φρύδια, έγραψε την ατάκα
στο νοητό του τεφτέρι και ρίχτηκε με τα μούτρα στο φαγητό. Οι λιχουδιές της γριάς
Γιοβάννας ήταν πεντανόστιμες και της το επαναλάμβαναν σχεδόν σε κάθε μπουκιά. Ήταν ο
καλύτερος τρόπος να ξεκινήσουν την καινούρια χρονιά.
Αμέσως μετά το φαγητό αντάλλαξαν τα δώρα της Πρωτοχρονιάς. Η Γιοβάννα
προσέφερε και στους δυο από έναν χειροποίητο σκούφο, μπλε και λαδί αντίστοιχα για το
219
Γιάννης Φαρσάρης

κρύο, που αμέσως δοκίμασαν. Ο Τζόνι της χάρισε ένα σετ μαγειρικών εργαλείων και ο Τζο
μια μεταλλική τσαγιέρα. Τους ευχαρίστησε σκλαβωμένη και χαμήλωσε ξανά τα μάτια. Ο
Τζο δώρισε στον νεαρό φίλο του ένα κινέζικο πορτατίφ, που δημιουργούσε παράξενα
ανθρωπόμορφα σχήματα με την αντανάκλαση του φωτός. Το δώρο του Τζόνι προς τον
μεσήλικα κολλητό του ήταν πιο πρακτικό, ένα ασύρματο ποντίκι και μια φορητή μονάδα
μνήμης για τον υπολογιστή του. Και οι τρεις έκαναν βουτιές στα κύματα της χαράς.
Αντάλλαξαν εκ νέου ασπασμό αγάπης κι ο Τζόνι πήγε έξω στην παγωνιά να μαζέψει φρέσκο
πάγο για το μπέρμπον. Ο Τζο κατέβασε πρώτα μια τεράστια γουλιά και σήκωσε το ποτήρι
σε μια νέα πρόποση.
«Ψιτ Τζόναρε, ξεκάλτσωτε γεροντοκόρε, τις θερμότερες ευχές μου δια ένα νέον έτος αμβρόσιον,
φουλ οφ υγείαν, έρωνταν και εκπληρωμένα ονείρατα. Γιοβάννα, σου εύχομαι να είσαι
πολυχρονεμένη! Κι εσύ Χάρε ουραγκοτάγκο, πέσε με το κεφάλι στον ασβεστόλακκο. Οι μέρες είναι
άγιες, αλλά και άγριες. Σαλούτ!».
«Εβίβα, άσπρο πάτο!», ευχήθηκε εύθυμα ο Τζόνι.
«Εβίβα, άστο κάτω!», τον κορόιδεψε λογοπαίζοντας ο κεφάτος μεσήλικας. Μέσα σε
απανωτά κύματα γέλιου το έριξαν ξανά στα χαρτιά, όπου διαμέσου ιαχών, ο γέρο - Τζο
τους ξετίναξε εύκολα.
Η μέρα της Πρωτοχρονιάς τους βρήκε νωχελικούς και ξεκούραστους. Αφού
κοιμήθηκαν μέχρι το μεσημέρι, απόλαυσαν έναν πολύωρο καφέ με τη συνοδεία κουβέντας.
Το κέφι τους είχε εκτιναχθεί με τις εξελίξεις της Κοινότητας και συζητούσαν με οίστρο τις
προοπτικές. Αργότερα σέρφαραν για αρκετές ώρες στο Δίκτυο κι άρχισαν να ετοιμάζονται
για την άνοδο στα Γιάννενα. Ήταν σε ανοιχτή γραμμή όλες τις τελευταίες ημέρες με τους
διοργανωτές της εκδήλωσης. Η “Νύχτα των Γιάννηδων” ήταν το επόμενο σημείο - σταθμός
στη ζωή τους και η αδρεναλίνη τους εκτοξευόταν στα ύψη.
Ο Τζόνι είχε φροντίσει να ενοικιάσει αυτοκίνητο και να κλείσει δωμάτιο ξενοδοχείου
για τις μέρες που έρχονταν. Η διαδρομή με το αυτοκίνητο ήταν διασκεδαστική, παρά τον
άσχημο καιρό. Οι υαλοκαθαριστήρες δούλευαν διαρκώς στη μεγάλη σκάλα και νότες τζαζ
μουσικής χάιδευαν τ’ αυτιά τους. Στο πίσω κάθισμα τούς κρατούσαν συντροφιά το κάδρο
του μπάρμπα - Γιάννη και ο φορητός υπολογιστής του Τζο. Ο ασπρομάλλης μεσήλικας
χοροπηδούσε διαρκώς στη θέση του συνοδηγού, με τα δυο του χέρια στον αέρα μονίμως
απασχολημένα. Το ένα με το μεταλλικό φλασκί και το άλλο μ’ ένα άφιλτρο τσιγάρο. Ο
Τζόνι τον απολάμβανε νυσταγμένος ρουφώντας θορυβωδώς τον αχνιστό του καφέ. Είχε να
οδηγήσει αυτοκίνητο από το βαθύ παρελθόν του και έκανε σαν παιδάκι στα συγκρουόμενα
του λούνα παρκ. Είχαν καιρό να φύγουν από την πρωτεύουσα και οι παραστάσεις της
φύσης τούς ξυπνούσαν μνήμες ζωντανές.
Φτάνοντας στα Ιωάννινα, τακτοποιήθηκαν βιαστικά στο ξενοδοχείο τους κι έσπευσαν
στο Στάδιο να συναντηθούν με τους διοργανωτές. Μια συμπαγής ομάδα δέκα ατόμων τους
υποδέχτηκε με αγκαλιές. Τους κέρασαν καφέ σε πλαστικά κυπελάκια και άρχισαν αμέσως
τις συζητήσεις για τις τεχνικές λεπτομέρειες της μεγάλης βραδιάς. Οι διοργανωτές
αποκαλούσαν τιμητικά τον μεν Τζόνι “Πρόεδρο”, τον δε Τζο “Webmaster”, γεγονός που
τους έκανε να κοκκινίζουν ντροπαλά.
220
“JOHNNIE SOCIETY”

Οι τελευταίες μέρες σκεπάστηκαν με δημιουργικό άγχος, επίλυση απρόβλεπτων
προβλημάτων και αλκοολούχες αϋπνίες. Οι συζητήσεις στον δικτυακό τόπο είχαν πάρει
φωτιά και η προσδοκία όλων κορυφωνόταν μέρα με τη μέρα. Τα πάντα είχαν εξασφαλιστεί
με χορηγίες μελών της Κοινότητας. Τα ποτά, οι ηχητικές εγκαταστάσεις, ο φωτισμός, η
τεράστια εξέδρα. Ακόμα και τα μουσικά συγκροτήματα είχαν δεχτεί να συμμετάσχουν
αφιλοκερδώς. Τα δωμάτια στα ξενοδοχεία είχαν από μέρες εξαντληθεί και πολλοί
Γιαννιώτες είχαν προσφερθεί να φιλοξενήσουν κόσμο στο σπίτι τους. Κάποιοι μάλιστα
είχαν αποφασίσει ν’ ανέβουν στη γιορτή έστω και χωρίς δωμάτιο, με σκοπό να βγάλουν τη
νύχτα στ’ αυτοκίνητά τους.
Τη μεγάλη μέρα της γιορτής των Γιάννηδων ο Τζόνι σηκώθηκε αργά απ’ το κρεβάτι.
Τράβηξε με λαχτάρα την κουρτίνα να δει τον καιρό. Ήταν μουντός και κατηφής, χωρίς
όμως προδιάθεση βροχής, επιβεβαιώνοντας τις προβλέψεις των μετεωρολόγων. Ο Τζο
βρισκόταν ήδη στο Στάδιο με την τεχνική ομάδα για τις τελευταίες λεπτομέρειες.
Κατέβηκε νωχελικά για πρωινό προετοιμαζόμενος για την επερχόμενη ονειρική νύχτα κι
επέστρεψε στο δωμάτιο να ντυθεί. Φόρεσε τον αγαπημένο του μπορντό μπερέ, το
χιλιοφορεμένο τζιν παντελόνι του και το δερμάτινο τζάκετ που του είχε χαρίσει ο Τζο.
Ήπιε έναν τελευταίο καφέ, κάπνισε παρέα με τον παππού και ξεκίνησε.
Έφτασε στο στάδιο περπατώντας ανάλαφρα, με το τυλιγμένο σε μουσαμά κάδρο υπό
μάλης. Η καρδιά του κάλπασε αφηνιασμένα καθώς αντίκρισε το καυτό σκηνικό. Φίλησε
όλους τους εθελοντές σταυρωτά ευχαριστώντας τους για την πολύτιμη συμβολή τους.
Κατόπιν στήθηκε στην είσοδο του Σταδίου παρέα με τους διοργανωτές, για να υποδεχτούν
μαζί τον κόσμο που ερχόταν. Ο Τζο είχε στα γόνατά του τον φορητό του υπολογιστή και
πληκτρολογούσε ακατάπαυστα. Η εκδήλωση είχε αρχίσει ήδη να μεταδίδεται απευθείας με
φορητές κάμερες μέσω Διαδικτύου, για όσους συνονόματους δεν μπορούσαν να
παρευρεθούν. Δημοσιογράφοι και κάμερες απ’ όλα τα κανάλια είχαν έρθει να καταγράψουν
την εκδήλωση, με σκοπό να προβάλουν αποσπάσματα στα δελτία ειδήσεων.
Η προσέλευση του κόσμου ξεπερνούσε κάθε πρόβλεψη και προσδοκία. Άνθρωποι κάθε
ηλικίας, απ’ όλα τα μέρη της Ελλάδας, κατέφθαναν ενθουσιασμένοι. Η υποδοχή γινόταν
ακόμα πιο εκδηλωτική όταν μερικοί δήλωναν πως είχαν φτάσει απ’ το εξωτερικό για τη
μεγάλη βραδιά. Στην είσοδο έδειχναν την ταυτότητά τους, για να πιστοποιηθεί τ’ όνομά
τους και να εισέλθουν. Άπαντες πλήρωναν με χαρά το συμβολικό εισιτήριο προς ενίσχυση
του ταμείου της Φιλανθρωπικής Ομάδας. Το Στάδιο γέμισε ασφυκτικά από συνονόματους.
Είχε πέσει για τα καλά η νύχτα κι όλα ήταν έτοιμα για τη μεγάλη γιορτή. Ο επικεφαλής
διοργανωτής της εκδήλωσης πήρε πρώτος τον λόγο στη σκηνή καλωσορίζοντας το
συνώνυμο πλήθος, ενώ δεκάδες πυροτεχνήματα φώτιζαν τον ουρανό. Ήταν εκείνος που είχε
την ιδέα να διοργανωθεί η συνάντηση στην πόλη που είχε τ’ όνομά τους. Μίλησε
εμπνευσμένα για τις αξίες και τα ιδανικά της Κοινότητας κι ευχαρίστησε τους Γιάννηδες για
τη συμβολή τους στην ανάπτυξη των δραστηριοτήτων. Στο τέλος κάλεσε στη σκηνή μια
νεαρή κοπέλα με το όνομα Ιωάννα, που είχε συγκεντρώσει την υψηλότερη βαθμολογία στις
εισαγωγικές εξετάσεις της Τριτοβάθμιας Εκπαίδευσης. Μια υποτροφία κι ένα θερμότατο
χειροκρότημα την περίμενε.
221
Γιάννης Φαρσάρης

Ακολούθησε στη σκηνή ο επικεφαλής της Ομάδας Αίματος και ο υπεύθυνος της
Φιλανθρωπικής Ομάδας. Αμφότεροι δήλωσαν εκστασιασμένοι από τη συμμετοχή τους
στην Κοινότητα και από τις δυνατότητες προσφοράς που τους παρείχε. Αναφέρθηκαν
συνοπτικά στο έργο των Ομάδων τους και ανέπτυξαν παθιασμένα το όραμα και τα σχέδιά
τους για ακόμα περισσότερες ανθρωπιστικές δράσεις. Οι ενθουσιώδεις επευφημίες του
κόσμου έκαναν τα χαμόγελά τους ακόμα πλατύτερα, όσο αποχωρούσαν.
Κατόπιν, μέσω μιας ειδικής ράμπας, ανέβηκε στη σκηνή ο Τζο για ν’ απευθύνει
χαιρετισμό ως υπεύθυνος ανάπτυξης και διαχείρισης του δικτυακού τόπου της Κοινότητας.
Οι επιδοκιμαστικές ιαχές του πλήθους τον υποδέχτηκαν με την ένταση στη διαπασών,
μόλις παρουσιάστηκε στο προσκήνιο και δεκάδες καπνογόνα άναψαν σε όλες τις γωνιές του
γηπέδου. Σχεδόν άπαντες τον γνώριζαν μέσα από τις δικτυακές σελίδες της Κοινότητας.
Στήθηκε ξαφνιασμένος μπροστά στο μικρόφωνο, έβγαλε μηχανικά το τζόκεϊ και σκούπισε
τον ιδρώτα του μετώπου του.
«Ξέχασα τα λόγια που είχα προετοιμάσει για την περίσταση, αδέρφια. Πρέπει να πιω εσπευσμένα
ένα ουίσκι, να συνέλθω απ’ την ταραχή», ψέλλισε υπόκωφα βουτηγμένος στο άγχος και
τρύπωσε το χέρι του στην τσέπη του μπουφάν αναζητώντας το μεταλλικό φλασκί. Το
αυθόρμητο γέλιο και το χειροκρότημα επιδοκιμασίας του κόσμου αλάφρωσε λίγο την
ατμόσφαιρα. Έκανε μια μικρή παύση καταπίνοντας κι ύστερα συνέχισε με περισσότερο
θάρρος. «Πριν γνωρίσω τον Τζόνι, η καρδιά μου ήταν μαύρη και κοφτερή σαν αχινός. Τώρα έχει
γίνει κοχύλι ορθάνοιχτο, μ’ ένα τεράστιο μαργαριτάρι στα σπλάχνα του! Εσείς είστε ο γιγάντιος
θησαυρός μου! Προσκυνώ τη χάρη σου λαέ μου! Πετάξτε από πάνω σας όλη τη δηθενίλα και την
τουματσίλα και φορέστε το νυφικό φουστάνι της ελευθερίας. Κουνήστε με πάθος τα ποντίκια σας, η
επανάσταση θα έρθει απ’ τα καλώδια! Βενσερέμος, αδέρφια, βενσερέμος!». Το ένα του χέρι
σχημάτιζε με τα δάχτυλα το σήμα της νίκης και το άλλο κινούσε το καρότσι του πέρα δώθε
στην εξέδρα, αποθεωνόμενος απ’ το πλήθος. Αρκετά παραληρηματικά λεπτά αργότερα
αποχώρησε κάθιδρος απ’ τη σκηνή κι έπεσε, κλαίγοντας, στην αγκαλιά του Τζόνι. Ο
κόσμος δεν είχε σταματήσει λεπτό να τον επευφημεί.
Ο Τζόνι είχε ζητήσει να μιλήσει τελευταίος, ώστε να αποδώσει τον οφειλόμενο φόρο
τιμής στον γλυκό του εμπνευστή. Πήρε μαζί του το πολυκαιρισμένο κάδρο του μπάρμπα -
Γιάννη και ανέβηκε με σταθερά βήματα στην εξέδρα, ενώ στο στάδιο απλώθηκε νεκρική
σιγή. Έμεινε για λίγο ακίνητος, χαζεύοντας το απέραντο πλήθος που είχε μαζευτεί για να
γιορτάσει. Βίωνε για πρώτη φορά τέτοια πλήρωση κι ασυναίσθητα έβαλε το δεξί του χέρι
στο μέρος της καρδιάς. Είχε ανέβει ξανά στη σκηνή της ζωής, περήφανος ιππότης νικητής
καβάλα στο ατίθασο άλογό του. Με βραχνή φορτισμένη φωνή άφησε τις λέξεις να
απλωθούν στον παγωμένο αέρα του σταδίου, σαν λευκά περιστέρια.
«Έχω την τιμή να σας παρουσιάσω τον Ιωάννη Καρυστιανό, τον άνθρωπο που οραματίστηκε την
κοινότητά μας δεκάδες χρόνια πριν. Από μια τυχαία ανακάλυψη ενός κιτρινισμένου χειρογράφου του,
αποφασίσαμε χωρίς δεύτερη σκέψη με τον Τζο, τον γέρο - Πειρατή, να δημιουργήσουμε την
“Κοινότητα των Γιάννηδων” στο Internet», κραύγασε με συγκίνηση, καθώς ύψωνε με τεντωμένα
χέρια το κάδρο πάνω απ’ το κεφάλι του. Ο κεντρικός προβολέας μετακινήθηκε και
άστραψε πάνω στο γυαλί που προστάτευε την αγέρωχη γεροντίστικη μορφή. Καθαρός
222
“JOHNNIE SOCIETY”

αέρας ελευθερίας τρύπωσε στα πνευμόνια του. Ένα παρατεταμένο ενθουσιώδες
χειροκρότημα απλώθηκε απ’ άκρη σ’ άκρη στο στάδιο. Ολόκληρη η ζωή του
συμπυκνώθηκε σ’ εκείνη τη μικροσκοπική στιγμή.
Χαμογέλασε αγέρωχα και συνέχισε με περισσότερη έξαψη. «Όπως πρότειναν οι
διοργανωτές της σημερινής εκδήλωσης, από αύριο κιόλας η εικόνα του θα κοσμεί την πρώτη σελίδα
του δικτυακού μας τόπου, υπό τον τίτλο “Ιδρυτής της Κοινότητας των Γιάννηδων”. Αν δεν ήταν
αυτός ο φωτισμένος άνθρωπος, δεν θα ήμασταν όλοι εμείς εδώ απόψε να γιορτάζουμε. Σας
παρακαλώ όλους να κρατήσουμε ενός λεπτού σιγή στη μνήμη του», ψιθύρισε με λυγμούς. Έμεινε
ακίνητος με την εικόνα υψωμένη ψηλά σαν λάβαρο κι όλοι πήραν στάση προσοχής με
κατεβασμένα από δέος κεφάλια. Μια τρομπέτα έσκισε την ιερή σιωπή κι έδωσε το σύνθημα
για τον μεγάλο χορό που θα επακολουθούσε.
Κατέβηκε δακρυσμένος απ’ τη σκηνή σφίγγοντας το τεράστιο κάδρο. Είχε βυθιστεί
ολόκληρος στην έκσταση, όμως τον επανέφεραν τα μουγκανητά του Τζο πίσω από την
εξέδρα. Είχε πάρει στα γόνατά του μια ζουμερή νεαρή κοκκινομάλλα και την πήγαινε
βόλτα με το καρότσι τραγουδώντας. Το ποτό δημιουργούσε απλά το υπόβαθρο της έξαψής
του.
«Τι έγινε, γερό - σακάτη; Αντικατέστησες τη μοτοσικλέτα με το καρότσι και θυμήθηκες τον παλιό
καλό σου εαυτό;», τον ρώτησε πονηρά. Η καρδιά του βρόντηξε από αγαλλίαση
παρακολουθώντας την έκρηξη ευδαιμονίας του φίλου του.
«Έλα κι εσύ στα γόνατά μου, αντράκι μου, έλα να σου γνωρίσω την Τζοάν. Είχαμε μιλήσει
δεκάδες φορές στο chat της Κοινότητας τον τελευταίο καιρό και ταξίδεψε η παλαβή από τη Βρετανία
για πάρτη μου. Απόψε ο μέγιστος πειρατής θα κάνει πάρτυ τρελό, το τρίτο μου πόδι θα φορέσει
λουστρίνι!», κραύγασε. Ο Τζόνι τού χάιδεψε τρυφερά τα μαλλιά, τον φίλησε στο ιδρωμένο
μέτωπο και πήγε να τακτοποιήσει το κάδρο σε ασφαλές μέρος. Χρειαζόταν επειγόντως ένα
ποτό, γιατί το στόμα του είχε στεγνώσει. Καθώς κατευθυνόταν πίσω από τις ιαχές προς το
αυτοσχέδιο μπαρ, ένιωσε ένα βλέμμα να τον ακολουθεί. Παρήγγειλε ένα μπέρμπον με
πάγο και στην πρώτη γουλιά το αίμα του άρχισε να παγώνει.
«Τζόνι;». Μια αρχέγονη φωνή ερχόταν απ’ το έσχατο παρελθόν να του τρυπήσει τ’
αυτιά. Γύρισε αργά το κεφάλι με το ποτήρι ακόμα στα χείλη και νόμισε πως βούτηξε στις
παραισθήσεις. Χιλιάδες πολύχρωμα γεωμετρικά σχήματα κάλυψαν το οπτικό του πεδίο,
σαν να βυθιζόταν σε καλειδοσκόπιο. Στη μέση της οπτικής κοσμογονίας στεκόταν
αγέρωχα Εκείνη.
«Ιωάννα;», κατάφερε μετά βίας να ψελλίσει προσπαθώντας να κρατήσει την ισορροπία
του. Τα σιωπηλά δευτερόλεπτα που ακολούθησαν τον βύθισαν βαθύτερα στη σκοτοδίνη.
«Σε θαύμασα πριν λίγο στη σκηνή, Τζόνι κι ήθελα να τρέξω να σ’ αγκαλιάσω», του ψιθύρισε με
βλέμμα που σκορπούσε μια μελένια ενοχή. Εκείνος κρατήθηκε απ’ τον πάγκο του μπαρ για
να μη σωριαστεί λιπόθυμος. Τράβηξε άλλη μια γερή γουλιά να συνέλθει και άναψε
μηχανικά ένα τσιγάρο.
«Πώς βρέθηκες εσύ εδώ;», κατάφερε με δυσκολία να ψελλίσει.
«Διάβασα, εντελώς τυχαία, μια παρουσίαση του βιβλίου σου σε μια εφημερίδα κι έτρεξα να το
αγοράσω. Με κράτησες δακρυσμένη πολλά βράδια, Τζόνι, όσο διάβαζα και ξαναδιάβαζα το γραπτό
223
Γιάννης Φαρσάρης

σου. Ξάφνου, σε είδα στην τηλεόραση το βράδυ της απονομής κι όρμησα να χαϊδέψω το γυαλί.
Ήθελα να σου πω πως μετάνιωσα, πως μου λείπεις, πως έκανα λάθος εκείνο το βράδυ του
αποχωρισμού μας στο Λονδίνο. Μετά έμπαινα καθημερινά στην Κοινότητα να σε συναντήσω, αλλά
δεν βρήκα ποτέ το κουράγιο να επικοινωνήσω μαζί σου. Σε είχα προδώσει, Τζόνι και ντρεπόμουν
πολύ. Πίστευα πως μ’ έχεις ξεχάσει και πως έχεις φτιάξει τη ζωή σου χωρίς εμένα». Ξεροκατάπιε
μηχανικά, να κρύψει έναν λυγμό. «Ούτε και σήμερα είχα σκοπό να εμφανιστώ μπροστά σου, σε
παρακολούθησα όμως και διαπίστωσα πως ήρθες μόνος στη γιορτή, χωρίς κοπέλα. Έτσι, πήρα το
θάρρος να σου μιλήσω». Ένα δάκρυ κατηφόριζε αργά στο αναψοκοκκινισμένο της μάγουλο
αφήνοντας πίσω του ένα υγρό μονοπάτι.
Η ψυχή του Τζόνι κόχλαζε όση ώρα την άκουγε κι ετοιμαζόταν να εκραγεί σαν
ηφαίστειο. Η φαντασία του αποδεικνυόταν, για μια ακόμα φορά, κατώτερη των
περιστάσεων. Κι όμως, ήταν αλήθεια. Η Ιωάννα, η μυθική του Ιωάννα ήταν εκεί μπροστά
του με ένα δάκρυ να κυλά βασανιστικά στο μάγουλό της. Ένα δάκρυ αποκλειστικά για
κείνον. Το ηφαίστειο της ψυχής του εκτόξευσε την υγρή του λάβα απ’ τα μάτια του. Την
πλησίασε αργά και ρούφηξε το δάκρυ της αγκαλιάζοντάς την. Μύρισε νοσταλγικά το
άρωμα του κορμιού της και μέθυσε. Την έσφιξε στην αγκαλιά του, με την τρομπέτα πίσω
του να παιανίζει ένα χαρμόσυνο εμβατήριο κι άρχισε να στριφογυρίζει μαζί της σ’ έναν
ασυγκράτητο χορό. Μέσα στον ίλιγγο αναζήτησε λυτρωτικά το στόμα της. Το
απροσδόκητο φιλί βάρυνε τα σκουριασμένα χείλη του. Έμειναν εκεί αγκαλιασμένοι και
σιωπηλοί για αρκετή ώρα.
Όταν με μια κίνηση του χεριού του σήκωσε απαλά ένα τσουλούφι που είχε πέσει στο
πρόσωπό της, το δαχτυλίδι που φορούσε άστραψε στο σκοτάδι. Ήταν το ασημένιο
σκαλιστό δαχτυλίδι που του είχε χαρίσει Εκείνη στην τελευταία τους συνάντηση.
«Το φοράς ακόμα;», του ψιθύρισε απορημένη.
«Δεν το έβγαλα στιγμή απ’ το δάχτυλό μου, όπως δεν έβγαλα κι εσένα στιγμή απ’ το μυαλό μου»,
αναπόλησε μελαγχολικά. Τα μάτια της βούρκωσαν ξανά όταν σήκωσε απαλά το χέρι του
και φίλησε ευλαβικά το δαχτυλίδι.
«Θα με συγχωρέσεις που σ’ εγκατέλειψα;», τον ρώτησε με ένοχη τρυφεράδα.
«Θα ευλογώ πάντα τα βήματα που σε οδήγησαν ξανά κοντά μου», ψέλλισε ο Τζόνι με κόμπο
στον λαιμό.
«Ήμουνα πολύ μικρή και πολύ ανώριμη τότε για να καταλάβω, Τζόνι. Όμως τώρα και αρκετό
καιρό είμαι σίγουρη γι’ αυτό που νιώθω για σένα». Άλλη μια αστραφτερή σταγόνα ακολούθησε
αργά τη βαρύτητα. Την αγκάλιασε ακόμα πιο θερμά χωρίς να απαντήσει και
κατευθύνθηκαν σιωπηλοί σ’ έναν πάγκο. Έμειναν εκεί ακουμπισμένοι για ώρα,
παρακολουθώντας αμίλητοι τα όσα συνέβαιναν. Είχαν ανάγκη τη σιωπή για να κατακαθίσει
η σκόνη της ξαφνικής ευτυχίας στην ψυχή τους. Τους αρκούσε να είναι εκεί μαζί, όπως ποτέ
άλλοτε και απλώς ν’ αγγίζουν ο ένας τον άλλον.
Αρκετές αγκαλιές αργότερα τους αφύπνισαν οι κραυγές του Τζο, που κινιόταν
αφηνιασμένος μπροστά τους με το καρότσι του. Δεν είχε πια στα γόνατά του τη μικρή
Βρετανίδα, τα μπράτσα του όμως υψώνονταν στον ουρανό αγκαλιάζοντας όλον τον κόσμο.
«Έλα να σου γνωρίσω τον καλύτερό μου φίλο», την παρότρυνε ο Τζόνι συγκινημένος και
224
“JOHNNIE SOCIETY”

κατευθύνθηκαν προς το μέρος του. «Είναι ο Τζο, ο Μαύρος Πειρατής, ο άνθρωπος που έφτιαξε
τον δικτυακό τόπο της Κοινότητάς μας!», τον ανήγγειλε θριαμβευτικά. Το θολό βλέμμα του
Τζο την περιεργάστηκε διερευνητικά απ’ την κορυφή ως τα νύχια.
«Τι είν’ τούτο τ’ ομορφοτσούκαλο τ’ ασημογανωμένο;», τον ρώτησε κατάμουτρα.
«Φίλε μου Τζο, από δω η Ιωάννα, η κοπέλα που είχα γνωρίσει στο Λονδίνο, θυμάσαι;», τη
σύστησε ο νεαρός.
«Ποια Ιωάννα; Η μανδάμ που σ’ έφτυσε πατόκορφα και δεν την ξεπέρασες ποτέ; Αυτή που σ’
έκανε αρχοντοκαψούρη γραφιά με περικεφαλαία;», αναρωτήθηκε γουρλωμένος. Το ποτό και η
έξαψη είχαν εξαφανίσει από πάνω του κάθε ίχνος τακτ και ευγένειας. Τα μάγουλά της
σκεπάστηκαν μ’ ένα κόκκινο τούλι ντροπής.
«Τζο, τι λες στην κοπέλα;», τον μάλωσε έκπληκτος ο νεαρός.
«Καλά του έκανες και τον παράτησες, σενιορίτα!», συνέχισε εκείνος απτόητος. «Αν δεν τον
είχες φτύσει τον ινστρούχτορα, δεν θα συνέβαιναν όλα αυτά τα ωραία», της φώναξε κι έδειξε το
σύμπαν γύρω του. Εκείνη χαμήλωσε τα μάτια ένοχα κι ο Τζόνι ξέσπασε σ’ ένα λυτρωτικό
γέλιο. Το βλέμμα του Τζο συνέχισε να τυλίγει το κορμί της. «Σκέτο λουκούμι είναι η κοντέσα,
λογικό μου κάνει που στη βάρεσε κατακούτελα κι έγραψες για πάρτη της ολόκληρη Ομήρου
Καψουριάδα. Άρτζι, μπούρτζι και νταλκάς! Τέλος καλό, όλα κουλά! Άντε και στα δικά μας οι
λεύτερες!», φώναξε πονηρά. Αμέσως άστραψε όταν θυμήθηκε μες στη θολούρα του τη
νεαρή Βρετανιδούλα. «Μήπως πήρε το μάτι σου πουθενά την Τζοάν; Κάπου θα μού ’πεσε η
ελαφροκόκκαλη, όπως την πήγαινα βόλτα με το καρότσι. Σνιφ, κλαψ, λυγμ, την έχασα και θα μου την
κλέψει κανένας λαμογιάννης! Πάω να την ψάξω, όλε όμπρε αμίγκο!». Τα χέρια του κατέβηκαν με
δύναμη στις ρόδες δίνοντάς τους κίνηση. «Στάσου, μύγδαλα!», κραύγασε τραυλίζοντας από
το ποτό, μόλις ανακάλυψε τη λεπτοκαμωμένη σιλουέτα της στο πλήθος. Ήταν πασιφανές
πως βίωνε τις πιο ευτυχισμένες σκηνές της ζωής του.
Συνέχισαν οι δυο τους γελαστοί να σχολιάζουν την εκρηκτική συμπεριφορά του Τζο,
αφήνοντας το αλκοόλ να ποτίσει ευχάριστα το κορμί τους. Η νύχτα προβλεπόταν μακρά
και ήδη στη σκηνή είχαν ανέβει τρεις μελαψοί τύποι με μπαντάνα που έκαναν καταπληκτικά
κόλπα με πυρακτωμένους πυρσούς στον αέρα. Ο ενθουσιασμός του πλήθους βρισκόταν
στο φόρτε του και τα πηγαδάκια κινούνταν στους ρυθμούς της μουσικής. Το κόλπο της
συνωνυμίας συνεχιζόταν αμείωτο κι όλο και κάποιος πλησίαζε κρυφά μια παρέα από πίσω
φωνάζοντας “Γιάννη!”. Όλοι ανεξαιρέτως γύριζαν τα κεφάλια τους, συνηθισμένοι στο
άκουσμα του ονόματός τους και ξεσπούσαν σε τρανταχτά γέλια μόλις αντιλαμβάνονταν
πως την είχαν πατήσει, αφού δεν συναντούσες άλλο όνομα στο ετερόκλητο πλήθος.
Στη συνέχεια, στην τεράστια εξέδρα ανέβηκαν διαδοχικά τρία ερασιτεχνικά
συγκροτήματα που είχαν ενθουσιωδώς δημιουργηθεί στους κόλπους της Κοινότητας.
Μερικοί αμετανόητοι ρεμπέτες είχαν ενώσει το μεράκι τους σε μια κομπανία με το όνομα
“Στου κυρ Γιάννη το κουτούκι”. Οι χορδές του μπαγλαμά συντονίστηκαν αρμονικά με τις
χορδές του πλήθους στα κακοτράχαλα μάγκικα μουσικά μονοπάτια. Οι νότες χόρεψαν
τζαζ όταν τη σκυτάλη παρέλαβαν οι “Johnnie Boys”, με τον ηλικιωμένο σαξοφωνίστα να
ανασταίνεται αυτοσχεδιάζοντας στο κέντρο της σκηνής. Πολλές μεσήλικες καρδιές
χτύπησαν δυνατότερα με το άκουσμα ξεχασμένων μελωδιών και εκατοντάδες μάτια
225
Γιάννης Φαρσάρης

στράφηκαν μελαγχολικά προς τ’ αστέρια. Το παραλήρημα του νεαρόκοσμου εκτοξεύτηκε
όταν εμφανίστηκε ένα νεανικό ροκ συγκρότημα με το όνομα “Just One Hopeful Name”, που
τα αρχικά των λέξεων σχηματίζουν τη λέξη “JOHN” και σημαίνουν “Απλώς ένα ελπιδοφόρο
όνομα”. Άπαντες αισθάνθηκαν λιγάκι παραπάνω περήφανοι για τ’ όνομά τους κι έσφιξαν
αδελφωμένοι τις γροθιές ψηλά στον ουρανό του Σταδίου. Τα χιλιάδες αποφασισμένα
μπράτσα ορθώνονταν σαν κοτσάνια λουλουδιών και φάνταζαν από ψηλά στα βουρκωμένα
μάτια του μπάρμπα - Γιάννη σαν το απέραντο λιβάδι της Θέλησης.
Το βλέμμα της Ιωάννας συναντούσε διαρκώς με θαυμασμό εκείνο του Τζόνι, καθώς οι
εκπλήξεις ανεβοκατέβαιναν στη σκηνή. Οι λίγες στιγμές που είχαν περάσει μαζί είχαν
επουλώσει την αρχική έκπληξη και τον δισταγμό της απρόσμενης συνάντησης. Τα κορμιά
τους κινούνταν διαρκώς κολλημένα ακολουθώντας το παιχνίδι της μουσικής. Τα χείλια
τους, πλημμυρισμένα από αλκοόλ, ενώνονταν ακατάπαυστα. Ο Τζόνι ένιωθε τη λαχτάρα
του να πυρακτώνεται όσο με το πέρασμα της ώρας χώνευε στον νου του το θείο δώρο που
του επεφύλασσε η γιορτινή βραδιά. Με μπόλικη δόση τρυφερότητας είχαν την ευκαιρία να
περιγράψουν αντίστοιχα τη μετέπειτα διαδρομή τους από τότε που χώρισαν στο Λονδίνο.
Εκείνη είχε τελειώσει το μεταπτυχιακό της κι είχε επιστρέψει στην οικογενειακή εστία,
πιάνοντας δουλειά σ’ ένα Μουσείο. Είχε χωρίσει με τον Εγγλέζο φίλο της και είχε
αναζητήσει μάταια την αγάπη σε ελληνικά κορμιά με τον ερχομό της. Ο Τζόνι δαγκώθηκε
όταν θυμήθηκε την παραλίγο συνάντησή τους εκείνη τη νύχτα που μετέφερε φαγητό ως
ντελιβεράς, δεν ανέφερε όμως κάτι και βυθίστηκε στα φιλιά της απρόσκλητης οπτασίας του.
Η νύχτα, αν και παγωμένη, κυλούσε με ολοένα και αυξανόμενη θέρμη. Εκατοντάδες
κορμιά κείτονταν εξουθενωμένα στο γρασίδι του γηπέδου είτε μόνα, είτε αγκαλιά με
συνονόματους του άλλου φύλου που γνώρισαν εκείνη τη νύχτα. Στη σκηνή η ορχήστρα
συνέχιζε με αμείωτο ρυθμό, τη θέση όμως των τραγουδιστών είχαν πάρει διάφοροι
μεθυσμένοι σ’ ένα αμίμητο karaoke. Το γέλιο έβγαινε αβίαστο από τα στήθη όλων και η
ικανοποίηση αποτυπωνόταν στα πρόσωπα των διοργανωτών που είχαν σχηματίσει
πηγαδάκι επιτυχίας σε μια γωνιά, παρακολουθώντας τα τεκταινόμενα. Η ώρα της
πανηγυρικής λήξης πλησίαζε.
«Πού μένεις;», σφύριξε χαμηλόφωνα ο Τζόνι στο αυτί της αγαπημένης του.
«Έχω κλείσει ξενοδοχείο εδώ λίγο πιο κάτω», του απάντησε με ανάγλυφη την προσμονή
στα σκούρα της μάτια.
«Πάμε στο δικό σου ξενοδοχείο, γιατί το δικό μου δωμάτιο μάλλον θα είναι κατειλημμένο γι’
απόψε», της πρότεινε παρατηρώντας από μακριά τις παθιασμένες περιπτύξεις του Τζο με
την κοκκινομαλλούσα. Σηκώθηκε να τον συνεννοηθεί κι η Ιωάννα είδε από μακριά τον
αγαθό γίγαντα να τον σφίγγει στην αγκαλιά του περιχαρής.
«Πού ’σαι ρε μόρτη Χάρε, κατέβα να σε κεράσω όλη τη Μεσόγειο! Γύρισε ο τροχός, Τζόνι,
γύρισε επιτέλους ο καταραμένος ο τροχός!», του φώναξε από μακριά με έξαψη ο Τζο, έχοντας
το μπράτσο του γύρω από τη μέση της χαμογελαστής Βρετανίδας. «Τελικά, δεν είμαστε
επαναστάτες χωρίς αιτία. Είμαστε επαναστάτες χωρίς αστεία! Άστα λα βικτόρια σιέμπρε!»,
βροντοφώναξε κι έσφιξε τη γροθιά του ψηλά στον ουρανό.
Ο Τζόνι, ξεχειλίζοντας από αγαλλίαση, αναζήτησε το κάδρο του παππού και συνόδευσε
226
“JOHNNIE SOCIETY”

την αγαπημένη του έξω από το στάδιο, αφού πρώτα συνεχάρη με θέρμη τους διοργανωτές.
Τα ελάχιστα λεπτά διαδρομής μέχρι το ξενοδοχείο τού φάνηκαν σαν βασανιστική
αντίστροφη μέτρηση. Η Ιωάννα μπήκε κατευθείαν στο μπάνιο για ένα γρήγορο ντους.
Εκείνος ξετύλιξε το κάδρο από το προστατευτικό ύφασμα και το τοποθέτησε προσεκτικά
πάνω σε μια πολυθρόνα. Ήθελε να είναι εκεί ο παππούς παρών, μιας και σ’ εκείνον όφειλε
τα πάντα. Άναψε ένα κερί, άναψε και δυο τσιγάρα κι έκανε μαζί του τον συναρπαστικό
απολογισμό της βραδιάς.
Λίγα λεπτά μετά, το καυτό νερό ρούφηξε από πάνω του όλον τον ιδρώτα και την
ένταση. Ήταν γλυκιά η έκπληξη που δοκίμασε όταν αντίκρισε σε ύπτια θέση την αγαπημένη
του να καπνίζει ήρεμα, τυλιγμένη στο μπουρνούζι της. Το πρόσωπό της ανέδιδε μια
απίστευτα θερμή λάμψη που τον τύλιξε ολόκληρο. Κάθισε οκλαδόν στο κρεβάτι και την
τακτοποίησε απαλά στα γόνατά του. Κατόπιν άφησε την ψυχή του ν’ ανοίξει διάπλατα και
της περιέγραψε την επίσκεψη των τριών μυθικών ηρώων εκείνη τη μοναχική νύχτα στο σπίτι
του. Τα μάτια της παρακολουθούσαν κάθε σπασμό του προσώπου του και με το χέρι της
χάιδευε απαλά τους κροτάφους του.
«Θέλω να ζήσουμε μαζί, Τζόνι, θέλω αύριο κιόλας να μετακομίσω στο σπίτι σου», του πρότεινε
αποφασιστικά. Έμεινε ακίνητος, ανίκανος ν’ αντιδράσει σε ό,τι άκουγε.
«Κι εγώ το θέλω, Ιωάννα μου», ψέλλισε αυτόματα. Η κτητική αντωνυμία, που ασυναίσθητα
πρόφερε, πολλαπλασιάστηκε σαν ηχώ στ’ αυτιά του και τον σαγήνεψε.
«Θέλω να σε γνωρίσω στους γονείς μου», ψέλλισε εκείνη με σιγουριά. Της έβγαλε απαλά το
μπουρνούζι και θαύμασε τη φρεσκοπλυμένη σάρκα της. Άφησε τα δάχτυλά του να
ταξιδέψουν για ώρα στο κορμί της, λες κι ήταν ναυαγοί που εξερευνούσαν το νησί όπου
τους είχε ξεράσει η θάλασσα. Το σώμα της ήταν το δικό του νησί του ανεκπλήρωτου
έρωτα, αφού οι επιθυμίες του κορμιού του είχαν ναρκωθεί τόσον καιρό. Αφουγκράστηκε
την πνοή της που γινόταν ολοένα και πιο πνιχτή και πρόσεξε τις κόρες στα μισόκλειστα
μάτια της να στριφογυρνούν αδιάκοπα στο σκοτάδι.
«Σ’ αγαπώ, όσο τίποτα στον κόσμο», του ψιθύρισε με σπασμένη φωνή, ενώ ριγούσε στα
χάδια του.
«Θέλω να σε παντρευτώ!», της αντέτεινε εντελώς αυθόρμητα εκείνος και ξέσπασαν σε μια
αγκαλιά γεμάτη σπασμούς λαχτάρας. Το κερί έτρεμε δίνοντας τον ρυθμό στα αφιονισμένα
κορμιά τους. Όλα όσα είχε ονειρευτεί τις κρύες μοναχικές νύχτες της δυστυχίας τού
προσφέρονταν απλόχερα στο ημίφως. Το παρελθόν που ανάβλυζε από την ψυχή του μαύρο
και σκοτεινό ανέμενε την ώρα του λυτρωμού για να ξεχυθεί στη λήθη. Το ασημένιο
δευτερόλεπτο της έκρηξης κρέμασε τα μάτια του στην εικόνα. Του φάνηκε πως ένα δάκρυ
γυάλιζε στα γκρίζα βλέφαρα του παππού κι ένιωσε τα κύτταρά του να πάλλονται λυτρωτικά.
Είχε βαφτιστεί για δεύτερη φορά στο κορμί της και μια χρυσή σκόνη κάλυψε τα πάντα
γύρω του. Αντίκρισε την αγαπημένη του να ανασαίνει ακανόνιστα στο πλευρό του και τα
χείλη της αναζήτησαν διψασμένα τα δικά του. Της έδωσε το φιλί της ζωής του και
αποκαμωμένος βυθίστηκε σ’ έναν αργό, ήσυχο ύπνο. Καθώς έσβηνε, συνειδητοποίησε πως
από κείνη τη νύχτα τίποτα δεν θα ήταν πια ίδιο. Η πιο ευλογημένη στιγμή είχε ήδη
ανατείλει…
227
Γιάννης Φαρσάρης

.:: VII ::.
ΑΛΗΜΕΡΑ, ΑΓΑΠΗ ΜΟΥ», ήταν οι πρώτες πυρωμένες λέξεις που άκουσε ο Τζόνι
όταν συνήλθε από τον λήθαργό του. Ανοίγοντας τα βλέφαρα θαμπώθηκε,
καθώς η χρυσόσκονη σκέπαζε ακόμα τα πάντα γύρω του. Τους τοίχους, τα
παράθυρα, την πολυθρόνα με το κάδρο του παππού, μα προπαντός Εκείνη. Είχε καλύψει
τα μαλλιά της, τα μάγουλά της κι έκανε τις βλεφαρίδες της να λαμπυρίζουν. Έκλεισε τα
μάτια, τα έτριψε και τα ξανάνοιξε για να δει τον κόσμο έγχρωμο. Το πρωινό χαμόγελο της
Ιωάννας που αντίκριζε ήταν ό,τι ομορφότερο του είχε συμβεί ποτέ. Το χάδι της στο
μάγουλο τού θύμισε το ιερό άγγιγμα της μάνας του. Καθόταν απαλά στο πλάι του
κρεβατιού και τον κοίταζε με λαχτάρα. Έλαμπε μέσα στο κάτασπρο μπουρνούζι της, με το
λευκό της στήθος να μισοπροβάλλει ναζιάρικα. Το δέρμα της ήταν ροδαλό, σαν την κρέμα
καραμελέ που του έφτιαχνε η μητέρα του.
«Κ
Την τράβηξε πάνω του να αισθανθεί τη δροσιά του κορμιού της και ζαλίστηκε από
ευτυχία. Χάιδεψε απαλά τα πλούσια μαλλιά της και της έστρωσε με σάλιο τη λεπτή γραμμή
των φρυδιών της. Τη φίλησε βαθιά στο στόμα κι έπειτα την κοίταξε ίσια στα πελώρια
αμυγδαλωτά της μάτια.
«Είσαι το πιο όμορφο δώρο που μου έχουν κάνει ποτέ στη γιορτή μου», της ψιθύρισε σιγανά.
«Το ίδιο ακριβώς μπορώ να πω κι εγώ για σένα!», του ψέλλισε γλείφοντάς του παιχνιδιάρικα
τη μύτη. «Ποιος νά ’ναι άραγε ο μυστηριώδης Άι-Βασίλης που φέρνει τέτοια δώρα, να τον
ευχαριστήσουμε;», αναρωτήθηκε με παιδική φωνούλα.
«Αυτός εκεί ο ασπρόμαυρος βασιλιάς φταίει για όλα. Τοποθέτησε πριν πολλές δεκαετίες μια
νάρκη ελπίδας στα θεμέλια του παλιού σπιτιού, όπου είχα την τύχη να μείνω», της εξήγησε κι
έδειξε τρυφερά το κάδρο. Το βλέμμα του έκαιγε όσο της μιλούσε για Εκείνον.
Η Ιωάννα σηκώθηκε με απαλές κινήσεις, πλησίασε προς την πολυθρόνα, έπεσε στα
γόνατα και περιεργάστηκε για ώρα την γκρίζα φιγούρα. Κατόπιν χάιδεψε ευλαβικά τα
μάτια του με το δάχτυλο και του έδωσε ένα φιλί ευγνωμοσύνης στο μάγουλο. Γύρισε
συγκινημένη στο κρεβάτι, σήκωσε το πάπλωμα και κρύφτηκε στην αγκαλιά του. Έμειναν
εκεί ακίνητοι ν’ απολαμβάνουν το ήσυχο πρωινό, το ολοκληρωτικά δικό τους πρωινό, που
θα τους οδηγούσε στην κοινή ζωή μετά την αναπάντεχη ολονύχτια μέθεξη.
Ένας δυνατός καφές κι ένα γερό πρωινό τούς ανέστησε αρκετή ώρα αργότερα. Στο
πρώτο τσιγάρο άρχισαν να θυμούνται αστεία περιστατικά από το προηγούμενο βράδυ και
να γελούν τρανταχτά. Ο Τζόνι φούσκωσε από χαρά μόλις θυμήθηκε τη νεαρή
κοκκινομάλλα στα γόνατα του Τζο. Τα γεγονότα δεν θα μπορούσαν να εξελιχθούν
228
“JOHNNIE SOCIETY”

ιδανικότερα. Ουδένα μελανό σημείο δεν έμενε πια στο προσωπικό του σύμπαν. Η ζωή του
έμοιαζε σαν ένα γιγάντιο παζλ που συμπληρωνόταν μέρα με τη μέρα, αποκαλύπτοντας την
κρυμμένη μαγική εικόνα. Η σκέψη του πλανήθηκε στους άλλους δυο αγαπημένους του
συντρόφους.
«Πάμε να σου γνωρίσω τη μητέρα μου!», της πρότεινε αποφασιστικά.
«Μα, μου είπες πως και οι δυο σου γονείς έχουν χαθεί», ψέλλισε απορημένα εκείνη.
«Καλά θυμάσαι, μα η ζωή μ’ ευλόγησε να γνωρίσω μια γυναίκα που στάθηκε δίπλα μου σαν
δεύτερη μάνα. Θα ενθουσιαστεί μόλις σε γνωρίσει, δεν μπορείς να φανταστείς πόσες εκατομμύρια
ώρες τής έχω μιλήσει για σένα». Έλαμπε ολόκληρος από ανυπομονησία.
Μάζεψαν γρήγορα τα πράγματά τους, πλήρωσε μετά από καυγά εκείνος ιπποτικά το
δωμάτιο και κατευθύνθηκαν με το νοικιασμένο αυτοκίνητο προς το ξενοδοχείο του, για να
πάρουν μαζί τους τον Τζο στο ταξίδι. Τον κάλεσε τηλεφωνικά από τη ρεσεψιόν, αλλά
άργησε πολύ να σηκώσει το τηλέφωνο. Η γέρικη βραχνή φωνή του ίσα που ακουγόταν.
Αρχικά, δοκίμασε να τους διώξει ώστε να συνεχίσει τον ύπνο του, μα έπειτα από παρακάλια
του νεαρού τούς επέτρεψε απρόθυμα ν’ ανέβουν στο δωμάτιο.
Η δροσερή αναψοκοκκινισμένη φατσούλα της Τζοάν τούς υποδέχτηκε εγκάρδια. Είχε
τα πορτοκαλί μαλλιά της πιασμένα σε κότσο ψηλά στο κεφάλι και φορούσε μόνο ένα
μακρύ κατακόκκινο μπλουζάκι που κάλυπτε το σλιπάκι της. Ο Τζο ήταν ξαπλωμένος στη
μέση του διπλού κρεβατιού με τα χέρια ανοιχτά σε όλο το πλάτος του. Το γυμνό του
πυκνοφυτευμένο στήθος ξεπρόβαλλε κουρασμένο πάνω απ’ τα άσπρα σεντόνια και δυο
τεράστιες μαύρες σακούλες είχαν κουρνιάσει μεγαλοπρεπώς κάτω απ’ τα κατακόκκινα
θολωμένα μάτια του.
«Τι θέλεις, βρε καταραμένε μουστρούχο, τέτοια ώρα στη ζωή μου;», ήταν οι πρώτες του
φορτισμένες λέξεις.
«Σηκώνεσαι τώρα, πίνεις καφέ και φεύγουμε καπάκι για τον νότο», του κραύγασε ο Τζόνι
συνοδεύοντας τα λόγια του με την αντίστοιχη κίνηση εγρήγορσης του χεριού.
«Ρε, μπας κι είσαι γκλιάγκουρας, μπας κι είσαι πεζεβέγκης; Οχτακόσια όρνια να κατασπαράξουν
το συκώτι σου, άχρηστε καψούρη ντελιβερά!», τον καταράστηκε σηκώνοντας τα πελώρια
μπράτσα του. Η μικρή Αγγλιδούλα αχνογέλασε με το ύφος του, παρά το γεγονός ότι δεν
καταλάβαινε τα λόγια του. «Γράμματα, χασάπη! Ήρθες, ορέ κνώδαλο, εδώ πρωινιάτικα να
καταστρέψεις τον παράδεισό μου; Πατάτα έχεις εσύ αντί για καρδιά; Φύγε, θα σου δαγκώσω το
μάτι!», συνέχισε εκείνος αγριεμένος. «Δεν έχω να πάω πουθενά, λύσσα κακιά να σε φάει.
Βαριέται ποτέ κανείς στο βαριετέ; Φύγε, θα σε καταδικάσω σε θάνατο δι’ ανασκολοπισμού! Η
κοκκινοτρίχα τσαπερδόνα θα μείνει εδώ γι’ ακόμα δυο μέρες κι έχω ρίξει άγκυρα να της ρουφήξω το
μεδούλι», βρόντηξε και την έδειξε πονηρά. Η πιτσιρίκα κοκκίνισε μόλις κατάλαβε πως
αναφερόταν σ’ εκείνη.
«Ούτε τέσσερις γερανοί δεν τον σηκώνουν αυτόν από δω», μουρμούρισε ο Τζόνι προς το
μέρος της Ιωάννας, σφίγγοντας εύθυμα τα χείλη του. Τον ασπάστηκε σταυρωτά
αγκαλιάζοντάς του δυνατά τα μπράτσα, φίλησε ευγενικά και τη νεαρά συνοδό του και
κατευθύνθηκε προς την έξοδο.
«Ώρα καλή στην πρύμνη σου κι ανεμογκάστρι στα πανιά σου. Θα συναντηθούμε ξανά στο
229
Γιάννης Φαρσάρης

βασίλειο της Δανιμαρκίας, αγκαλιά με μια φαλακρή νέγρη τραγουδίστρια, για να καπνίσουμε δυο
κουβανέζικα πούρα και ν’ απολαύσουμε εφτά σφηνάκια ιδρώτα», του φώναξε αποχαιρετώντας τον
ο Τζο. «Και πού ’σαι Τζόνι, το παρελθόν σου βάλ’ το στο κλουβί, σαν γεροντοκόρη καρδερίνα, να
ζηλεύει το χιλιοπλούμιστο παρόν! Αριβιντέρτσι σύντροφε!», συμπλήρωσε βραχνά και τα
καρβουνιάρικα μάτια του πέταξαν σπίθες, κάνοντας νόημα στη μικρή να καθίσει δίπλα του
στο κρεβάτι. Η τεράστια κόκκινη πέτρα του δαχτυλιδιού που φορούσε άστραψε στις
αχτίδες του ήλιου.
Ο Τζόνι τύλιξε με το βλέμμα του τον αναγεννημένο Τζο και την ονειρεμένη Ιωάννα κι
έφερε στον νου του τη γριά Γιοβάννα, το μικρό Γιαννάκη και τη μορφή του οραματιστή
μπάρμπα - Γιάννη. Πέντε εκλεκτοί συνονόματοι μαζί με τα χιλιάδες μέλη της δικτυακής
Κοινότητας αποτελούσαν πια όλη του τη μαγεμένη συντροφιά.
«Απίστευτος τύπος!», αναφώνησε με θαυμασμό η Ιωάννα μόλις έκλεισαν πίσω τους την
πόρτα, κερδίζοντας το χαμόγελο του Τζόνι. Εφοδιάστηκαν με δυο καυτούς εσπρέσσο σε
πλαστικά κυπελάκια και ξεκίνησαν αργά την κάθοδο προς την πρωτεύουσα. Στη διαδρομή
είχε όλο τον χρόνο να της διηγηθεί τα επεισόδια από τη γνωριμία του με τον Τζο, τη γριά
Γιοβάννα και το μικρό Γιαννάκη. Εκείνη είχε διαρκώς περασμένο το χέρι της πίσω απ’ τον
λαιμό του και τον χάιδευε. Μερικές απαραίτητες στάσεις στον δρόμο τούς έδιναν την
ευκαιρία να μεταδώσουν τη θέρμη τους με ατελείωτα φιλιά.
Έφτασαν στην πρωτεύουσα αργά το απόγευμα. Η μέρα ήταν μουντή και
συννεφιασμένη, στη δική τους όμως ψυχή ο ήλιος έλαμπε με μεγαλοπρέπεια. Η λαχτάρα
του νεαρού να συναντήσει τη γριά Γιοβάννα τον έκανε να οδηγεί νευρικά στις πηγμένες
λεωφόρους.
«Θα ενθουσιαστεί μόλις σε γνωρίσει, Ιωάννα μου. Δεν ξέρεις πόσες μυριάδες φορές της έχω
αναφέρει τ’ όνομά σου. Θα πάθει σοκ από την έκπληξη!», της ψιθύρισε γλυκά. Ένα ζεστό χάδι
στην πλούσια κόμη του ήταν η ντροπαλή της αντίδραση. Χώθηκε επιδέξια στα στενά
σοκάκια της γειτονιάς του, κάνοντας τις νωχελικές γάτες να τινάζονται στο πέρασμά του.
Φρέναρε με ορμή στο προηγούμενο στενό, όπου είχε λίγη άπλα να παρκάρει, της έσκασε
ένα ζουμερό φιλί και κατέβηκε κεφάτος απ’ το αυτοκίνητο. Την έπιασε σφιχτά από το χέρι
και την οδήγησε με γοργά βήματα προς το δικό του σοκάκι. Τον νου του είχαν κυριεύσει
οι δικοί του γονείς και η προσμονή του ήταν η ίδια, σαν να πήγαινε να γνωρίσει την Ιωάννα
του σ’ εκείνους.
Στρίβοντας στο στενό, τα φρύδια του σούφρωσαν με το θέαμα. Δεκάδες κόσμου ήταν
συγκεντρωμένοι έξω από το σπίτι της γριάς Γιοβάννας. Τάχυνε ασυναίσθητα το βήμα του
σφίγγοντας νευρικά το χέρι της αγαπημένης του. Καθώς πλησίαζαν, τα πρόσωπα όλων
γύρισαν αργά για να τους παρατηρήσουν. Ήταν θλιμμένα και άνευρα, με απλανές βλέμμα.
Μια άσχημη σκέψη άρχισε να τρυπώνει στο μυαλό του Τζόνι προκαλώντας του ανατριχίλα.
Κοκκάλωσε αθέλητα μερικά μόλις βήματα μακριά απ’ τους ανθρώπους. Όλοι τον κοίταξαν
σιωπηλοί και σκοτεινιασμένοι. Ένα γέρικο κεφάλι με μαύρο τσεμπέρι κινήθηκε μέσα απ’ το
πλήθος. Αναγνώρισε την κυρά - Φαίδρα, την αγαπημένη γειτόνισσα της Γιοβάννας. Οι
ρυτίδες είχαν σκάψει ακόμα περισσότερο το μέτωπό της και τα βουρκωμένα μάτια της
κοίταζαν απόκοσμα. Περπατώντας νευρικά προς το μέρος τους, σήκωσε τα χέρια
γραπώνοντας το κεφάλι της με απελπισία.
230
“JOHNNIE SOCIETY”

«Αχ, αγόρι μου, συμφορά που μας βρήκε! Έφυγε η χρυσή μας η Γιοβάννα! Ο Θεός ν’
αναπαύσει την ψυχούλα της», ψέλλισε αργοκλαίγοντας. Το σύμπαν σκοτείνιασε ξαφνικά γύρω
του και κρατήθηκε από το μπράτσο της Ιωάννας να μην καταρρεύσει. Το πρόσωπό του
πέτρωσε. Η Ιωάννα τον αγκάλιασε τρυφερά και του πρόσφερε τον ώμο της, σαν απάνεμο
λιμάνι στην τρικυμία. Ένα σούσουρο απλώθηκε στο πλήθος. Κοιτάζοντάς τους ο Τζόνι,
αντίκρισε μόνο κατεβασμένα κεφάλια, υγρά βλέφαρα και πόνο χαραγμένο στις μεστές
ρυτίδες. Άρχισε να περπατάει βουβά προς το σπίτι, να συναντήσει τη δεύτερη μάνα του.
Περνώντας απ’ τον κήπο, το δυνατό άρωμα των λουλουδιών τον έκανε να ξεσπάσει σε
αναφιλητά.
«Κουράγιο Τζόνι μου, κουράγιο αγάπη μου», κατάφερε να ψελλίσει συντετριμμένη η Ιωάννα.
Μπαίνοντας στο δωμάτιο ο Τζόνι, μύρισε την οσμή του θανάτου και παραλίγο να
λιποθυμήσει.
Στο λευκοντυμένο κρεβάτι αναπαυόταν το αγέρωχο μαυροφορεμένο κορμί της. Το
πρόσωπό της ήταν γαλήνιο και τα βλέφαρά της κλειστά, παραδομένα σ’ έναν ήσυχο αιώνιο
ύπνο. Γονάτισε μπροστά της ευλαβικά και ξέσπασε σε κοφτούς λυγμούς. Με μια ήρεμη
κίνηση πήρε το παγωμένο χέρι της και το φίλησε επανειλημμένα. Η Ιωάννα τού έσφιξε
δυνατά τους ώμους, θέλοντας να του δώσει δύναμη με την παρουσία της. Η γριά Φαίδρα
τους είχε ακολουθήσει και στεκόταν σκοτεινιασμένη από πάνω του. Γύρισε και την κοίταξε
κουνώντας με απόγνωση το κεφάλι του.
«Πότε συνέβη το μοιραίο, γιαγιά; Πώς χάθηκε έτσι ξαφνικά από κοντά μας;». Τα λόγια
μπερδεύονταν με τα δάκρυά του.
«Με φώναξε χθες το βράδυ, η καημένη, γιατί δεν αισθανόταν καλά. Είχε αρχίσει να ψήνεται
στον πυρετό και να φωνάζει ασυνάρτητα μες στον ύπνο της δυο ονόματα, πότε Γιάννης και πότε
Τζόνι. Ήταν παράξενη γυναίκα η μακαρίτισσα. Όσο περνούσε η ώρα χειροτέρευε. Λίγο πριν πέσει
σε κώμα γούρλωσε τα μάτια, έψαξε στο κομοδίνο της και ξέθαψε αυτόν τον βουλωμένο φάκελο. Με
όρκισε στα κόκκαλα του συγχωρεμένου του άνδρα μου να τον δώσω ιδιοχείρως μόνο σε σένα και σε
κανέναν άλλο. Ίσα που πρόλαβα να φέρω παπά να την κοινωνήσει. Ξεψύχησε η καημένη γύρω στις
πέντε τα ξημερώματα. Ο Θεός να συγχωρήσει τις αμαρτίες της, ζωή σε λόγου σας παιδάκια μου…»,
ψεύδισε μέσα σ’ αναφιλητά.
«Ξεψύχησε στις πέντε τα ξημερώματα», επανέλαβε με λυγμούς ο Τζόνι και γύρισε το
χαμένο βλέμμα του στην Ιωάννα. «Την ώρα που κάναμε έρωτα!», σιγοψιθύρισε απόκοσμα και
χαμήλωσε τα μάτια στη γη.
Πάνω απ’ το κεφάλι του μια μύγα άρχισε να χορεύει ενοχλητικά. Έμεινε εκεί για ώρα
με τη νεαρή αγαπημένη δίπλα του γονατιστή να του χαϊδεύει απαλά τα μάγουλα. Δεν είχε
ζήσει τη σχέση του με τη γριά Γιοβάννα, ένιωθε όμως τον πόνο του να ξεχειλίζει και να
στάζει στο πάτωμα σαν λιωμένο κερί. Προσπάθησε να τον σηκώσει μετά από λίγο, να τον
οδηγήσει έξω στον καθαρό αέρα. Ξέφυγε απ’ την αγκαλιά της που τον βάσταζε και στάθηκε
όρθιος μπροστά απ’ το νεκροκρέβατο. Κοίταξε τη γαλήνια ωχρή μορφή της Γιοβάννας για
μερικές στιγμές και τη φίλησε ευλαβικά στο παγωμένο της μέτωπο. Του φάνηκε πως είδε
ένα αχνό χαμόγελο στα οργωμένα χείλη της.
«Καλό σου ταξίδι, μητέρα. Να μου φιλήσεις τους γονείς μου εκεί που θα πας», της ψιθύρισε με
231
Γιάννης Φαρσάρης

φωνή ξέπνοη απ’ τους λυγμούς και απομακρύνθηκε αργά, κρατώντας το χέρι της
αγαπημένης του. Η ζωογόνα ανάσα των τριαντάφυλλων του κήπου καθάρισε λιγάκι το
μυαλό του. Ο ήλιος είχε ξετρυπώσει πίσω απ’ τα σύννεφα και φώτιζε αδύναμα. Κάθισε
οκλαδόν στο τσιμεντένιο πλατύσκαλο και περιεργάστηκε τον κίτρινο φάκελο. Η Ιωάννα
έγειρε γονατιστή πίσω του φέρνοντας απαλά το κεφάλι της πάνω απ’ τους ώμους του. Τα
μεταξένια δάχτυλά της δεν σταμάτησαν να του χαϊδεύουν τον σβέρκο. Ένα γκρίζο πουλί
ήρθε και κάθισε με θόρυβο πάνω στον τσιμεντένιο φράχτη και ξεκίνησε να κουνά νευρικά
την ουρά του.
Με τρέμουλο στα δάχτυλα έσκισε προσεκτικά τον φάκελο και ανοίγοντάς τον, κάτι
βαρύ έπεσε στη χούφτα του και τον τύφλωσε. Στην αντανάκλαση του ήλιου αναγνώρισε
έκπληκτος το χρυσό μενταγιόν που είχε χαρίσει στη Γιοβάννα με τα πρώτα χρήματα απ’
τα δικαιώματα του βιβλίου. Η τεράστια γυαλιστερή μωβ πέτρα φώτισε μελαγχολικά τη
μνήμη του. Γύρισε αργά βουρκωμένος προς Εκείνη κι είδε δυο πύρινες φλογίτσες ν’
ανάβουν στα μάτια της, καθρεπτίζοντας τη λάμψη του κοσμήματος. Άνοιξε ευλαβικά το
διπλωμένο χαρτί, έσφιξε το μενταγιόν στην παλάμη του και βυθίστηκε στα βουβά
αποτυπώματα του μελανιού.
Πολυαγαπημένε μου Τζόνι,
Όταν θα διαβάζεις τούτες εδώ τις γραμμές, εγώ θα ταξιδεύω μακριά για να συναντήσω την ψυχή
που αγάπησα, όσο τίποτε, στη μαύρη μου ζωή. Αντικρίζοντας για πρώτη φορά τη φλόγα των ματιών
σου, αναγνώρισα το βλέμμα εκείνου που σημάδεψε ολάκερη την ύπαρξή μου.
Είσαι ο πρώτος άνθρωπος που θα εξομολογηθώ το μεγαλύτερο μυστικό της ζωής μου. Μιας
ζωής καταραμένης, που ήταν κρυμμένη μέσα σ’ ένα και μόνο αγέρωχο ανδρικό βλέμμα. Έναν άνδρα
αγάπησα κι εγώ παράφορα κι η άδικη μοίρα μου δεν επέτρεψε να τον σφίξω ποτέ στην αγκαλιά μου.
Ήταν γραφτό μου να θυσιάσω την ύπαρξή μου σ’ έναν ανεκπλήρωτο έρωτα για τον λατρεμένο μου
μπάρμπα - Γιάννη, τον άνθρωπο που τα κύματα της μοίρας σ’ έριξαν να μείνεις στο σπίτι του. Οι
σάρκες μας δεν έσμιξαν ποτέ, παρά μόνο οι ψυχές μας. Ήταν παντρεμένος χρόνια πριν γνωριστούμε
και δεν θέλαμε, ούτε γω ούτε κείνος, να ατιμάσουμε τον γάμο του. Έμεινα γεροντοκόρη για χάρη του
και δεν άφησα άλλον άνδρα να μολύνει ούτε καν τη σκέψη μου. Το μετάνιωσα μυριάδες φορές, μα
άλλες τόσες ένιωσα περήφανη που έμεινα μέχρι τέλους πιστή στον κρυφό έρωτά μου.
Όταν ο ακριβός μου έφυγε απρόσμενα απ’ τη ζωή, ξημεροβραδιαζόμουν με την απορία αν μ’
αγάπησε κι εκείνος, όσο εγώ. Ζούσα μες στη στάχτη της αμφιβολίας αν έπραξα ορθά που αφιέρωσα
την ύπαρξή μου σε μια αγάπη τυφλή και αδιέξοδη. Μέχρι που διάβασα το βιβλίο που μου χάρισες, το
βιβλίο που έγινε διάσημο μέσα από σένα. Απ’ τις πρώτες κιόλας γραμμές αναγνώρισα τα δικά του
λόγια, τις χρυσές του σκέψεις και τα λαμπερά του συναισθήματα, όπως μου τα εξέφραζε διαρκώς
αναφερόμενος στον κρυφό ανεκπλήρωτο έρωτά μας.
Εσύ ήσουν ο ευλογημένος που στα χέρια σου έπεσαν τα καταχωνιασμένα γραπτά του. Είμαι
σίγουρη πως εκείνος από κει ψηλά επέλεξε εσένα, ως το καταλληλότερο πρόσωπο για ν’ αποκαλύψει
τους πόθους του. Γιατί ήξερε πως μονάχα εσύ θα μπορούσες να πραγματοποιήσεις τα διψασμένα
232
“JOHNNIE SOCIETY”

όνειρά του. Έτσι και γω είχα την ευλογία να δω τα δικά μου όνειρα ν’ ανασταίνονται με τα έργα σου.
Τόσον καιρό μόνη, μετά τον θάνατο του αγαπημένου μου, παραπονιόμουν γιατί ο Θεός με βασανίζει
και δεν με παίρνει κοντά του. Μόλις σε γνώρισα όμως, κατάλαβα πως έπρεπε να ζήσω για να σε
συναντήσω, μονάκριβό μου αγόρι.
Ονειρευόμουν από μικρή να αποκτήσω ένα παιδί. Καταριόμουν τη μοίρα που δεν μου χάρισε την
υπέρτατη αυτή χαρά με τον άνδρα που αγάπησα. Αλλά σταμάτησα να καταριέμαι μόλις διάβασα το
βιβλίο που έγραψε με κρυμμένη λαχτάρα εκείνος που με σημάδεψε. Κοιτώντας τα ζεστά σου καστανά
μάτια, σιγουρεύτηκα. Εάν είχαμε κάνει παιδί με το μπάρμπα - Γιάννη, θα είχαμε κάνει εσένα. Εσύ
είσαι εκείνος που μου έδωσε τη χαρά της μητρότητας και δοξάζω τον Θεό που με αξίωσε να νιώσω
μάνα, έστω και στα γεράματα. Εκπληρώθηκαν τα σκουριασμένα όνειρα του αγαπημένου μου μέσα
από σένα. Μου μιλούσε συχνά πικραμένος για τον πόνο που βίωσε στις στάχτες του εμφυλίου και τη
συνένωση των Γιάννηδων που ονειρευόταν. Κι εσύ είχες την τόλμη και το θάρρος να κάνεις πράξη
όσα εκείνος δεν μπόρεσε, μέσα από την περήφανη «Κοινότητα των Γιάννηδων» που δημιούργησες
μαζί με τον υπέροχο Τζο. Σε θαύμαζα με καμάρι και καθημερινά πήγαινα στον τάφο του ν’ αφήσω
ένα δροσερό λουλούδι και να του περιγράψω τα κατορθώματά σου. Ίσα που πρόλαβα να κρυφτώ τη
μέρα που ήρθες να προσκυνήσεις το μνήμα του. Δεν ήθελα να ανακαλύψεις το μυστικό μας, δεν
ήξερα πώς θα το εκλάμβανες, μέχρι που κατάλαβα πως κι εσύ βαδίζεις σιωπηλά στην ίδια κοιλάδα
των στεναγμών.
Σ’ έβλεπα να λιώνεις κι εσύ μέρα - νύχτα για την αγαπημένη σου Ιωάννα και η μαθημένη στον
πόνο ηλικιωμένη μου καρδιά μάτωνε και για τον δικό σου ανεκπλήρωτο έρωτα. Προσευχόμουν κάθε
βράδυ στον Θεό να τη φέρει ξανά κοντά σου, γιατί είναι αμαρτία με τέτοια αληθινή αγάπη που της
έχεις να είναι μακριά σου. Μην ανησυχείς όμως, αγόρι μου, θα γυρίσει ξανά σε σένα, είμαι σίγουρη.
Σου έδωσε το δαχτυλίδι της όταν σ’ αποχαιρέτησε, για να έρθει να σε ξαναβρεί. Όλοι μας αφήνουμε
κάπου ένα κομμάτι του εαυτού μας, συνεχίζουμε την περιπλάνηση στον κόσμο και μόλις αισθανθούμε
έτοιμοι, γυρίζουμε ξανά πίσω να το συναντήσουμε. Αρκεί μόνο να έχεις πίστη και υπομονή. Κι όταν
με το καλό γυρίσει κοντά σου η αστραφτερή Ιωάννα, δώσ’ της ένα ζεστό φιλί από μένα και κρέμασέ
της στον λαιμό το πολύτιμο μενταγιόν που μου χάρισες, για να με θυμάσαι κάθε που την κοιτάς.
Νιώθω πως κοντεύει η ώρα να τινάξω τα πέταλά μου, γιατί έχω ολοκληρώσει πια το χρέος μου
σ’ ετούτον τον κόσμο και πρέπει να πάω να συναντήσω τον αγαπημένο μου. Πριν σε γνωρίσω, η ζωή
μου ήταν γεμάτη φριχτά ερωτηματικά. Μετά γέμισε υπέροχα θαυμαστικά. Έγινε μια ζωή ονειρόφυτη
και αποδείχτηκε εν τέλει πως άξιζε τον κόπο η μοναξιά, απλά και μόνο για να ζήσω τόσες αλήθειες
στο πλάι σου. Σαν τελευταία χάρη θέλω μόνο, εκεί που θα με θάψουν να φυτέψεις μια κόκκινη
τριανταφυλλιά. Κάθε άνοιξη νά ’ρχεσαι να κόβεις ένα μοσχομυριστό ρόδο και να το προσφέρεις στη
μονάκριβη γυναίκα που αγαπάς. Να ξέρεις πως θα σε κοιτώ περήφανη από κει ψηλά, γιατί οι ρίζες
του θ’ ακουμπούν σε μένα.
Δεν θέλω να κλάψεις στιγμή για μένα, αγόρι μου, γιατί κλείνω τα μάτια μου τόσο ευτυχισμένη,
όσο δεν υπήρξα ποτέ σ’ ολάκερη τη βασανισμένη ζωή μου...
Μη χάνεις την πίστη σου, γιε μου,
ψάξε με πάθος τη δική σου αλήθεια!
Σε φιλικοασπάζομαι για ύστατη φορά…
Γιοβάννα


Η συλλογή μικρών ιστοριών “Εβδόμη Εσπερινή”
διανέμεται ελεύθερα στο Διαδίκτυο σε μορφή ψηφιακού βιβλίου
με άδεια Creative Commons
[ Αναφορά προέλευσης - Μη Εμπορική Χρήση - Παρόμοια Διανομή | 3.0 Ελλάδα ]
“ΕΒΔΟΜΗ ΕΣΠΕΡΙΝΗ”

Γιάννης Φαρσάρης
ΕΒΔΟΜΗ ΕΣΠΕΡΙΝΗ
 Μικρές ιστορίες
 www . openbook . gr
3
Γιάννης Φαρσάρης

Φ
Ω
Τ
Ο: Μανόλης Εργαζάκης
O Γιάννης Φαρσάρης γεννήθηκε στην Ιεράπετρα το 1973. Σπούδασε Επιστήμη
Υπολογιστών στο Πανεπιστήμιο Κρήτης και Εκπαίδευση Ενηλίκων στο Ελληνικό
Ανοικτό Πανεπιστήμιο. Ζει στο Ηράκλειο Κρήτης και εργάζεται ως Καθηγητής
Πληροφορικής.
Το πρώτο του μυθιστόρημα με τίτλο “Johnnie Society” διανέμεται ελεύθερα σε μορφή
ψηφιακού βιβλίου στη διεύθυνση www.johnnie-society.org
[e-mail: giannis. farsaris @ gmail. com]

4
“ΕΒΔΟΜΗ ΕΣΠΕΡΙΝΗ”

ΕΒΔΟΜΗ ΕΣΠΕΡΙΝΗ
Συλλογή μικρών ιστοριών
2010
Φωτογραφία εξωφύλλου:
“Pure abstraction” - Μανώλης Σκαντζάκης [ http :// skantzman. wordpress. com ]
Μακέτα εξωφύλλου:
Λευτέρης Παναγουλόπουλος [ www.leftgraphic.gr ]
Οι ιστορίες της συλλογής έχουν δημοσιευθεί
στα περιοδικά “Day Off”, “Candia” και “Π” της εφημερίδας «Πατρίς»
κατά τη χρονική περίοδο 2001-2005
5
Γιάννης Φαρσάρης

ΠΕΡΙΕΧΟΜΕΝΑ
1 | Μήνας μπαίνει, μήνας βγαίνει - 07 -
2 | Θα κάτσω σπίτι, θ’ αράξω σπίτι - 10 -
3 | Οκτωβριανή ενδοσκόπηση - 13 -
4 | Απροσδόκητη λιακάδα - 16 -
5 | Έρως ανίκατε μάχαν - 19 -
6 | Μύρισε Άνοιξη - 22 -
7 | Όνειρο εαρινής νυκτός - 25 -
8 | Μπορώ να έχω τετρακόσια δράμια ονείρου δωρεάν; - 29 -
9 | Ανήκομεν εις την Βίσσην - 32 -
10 | Άστρα μη με μαλώνετε - 36 -
11 | Η φανέλα με το 1 - 39 -
12 | Ένα τσιγάρο πριν, ένα sms μετά - 41 -
6
“ΕΒΔΟΜΗ ΕΣΠΕΡΙΝΗ”

Μήνας μπαίνει, μήνας βγαίνει...
Α ΜΕΣΆΝΥΧΤΑ ΣΕ ΒΡΊΣΚΟΥΝ ΣΤΟΝ ΚΑΝΑΠΈ να μασουλάς αφηρημένα ένα μπισκότο.
Δεν πεινάς στ’ αλήθεια, άλλωστε έφαγες γερό βραδινό, όμως η κόκκινη
συσκευασία στο ντουλάπι σε τράβηξε σαν ταύρο. Όχι μαινόμενο, μάλλον
βαριεστημένο. Φοράς τις παντόφλες και την φαρδιά πιτζάμα σου και αλλάζεις κάθε λίγο
στάση, γιατί το κουρασμένο κορμί σου πιάνεται. Η σύντροφός σου έχει προ λίγου
παραδοθεί στο σκότος της κρεβατοκάμαρας, εσύ όμως αφήνεις το εθιστικό κινούμενο
ημίφως του σαλονιού να σε πλανέψει…
Τ
Το ρολόι της τηλεόρασης προσπαθεί να σε ενημερώσει ότι η μέρα αλλάζει, όμως εσύ
κοιτάς απορροφημένος την έξυπνη διαφημιστική χορηγία. Το νευρικό ηχητικό σήμα
προαναγγέλλει την έναρξη των νυκτερινών ειδήσεων, που ποσώς σε ενδιαφέρουν. Απόδειξη
πως, ενώ τις παρακολουθείς ανελλιπώς κάθε βράδυ, σπανίως ολοκληρώνεις το δελτίο, κι
ακόμα πιο σπανίως θυμάσαι το πρωί ο,τιδήποτε άκουσες. Λίγο πριν οι καστανές σου κόρες
κρυφτούν κάτω απ’ τα βλέφαρα, η δροσερή παρουσιάστρια με ξέχειλη ενεργητικότητα
εύχεται καλό μήνα. Τα βλέφαρα ξανανοίγουν κι εσύ αναρωτιέσαι τι εννοεί. Κοιτάς
μηχανικά την ημερομηνία στο ρολόι του καρπού σου και ένας άσσος σε σημαδεύει. Τα
χάνεις για μερικά δευτερόλεπτα και πετάγεσαι από τον καναπέ.
«Τέλειωσε κιόλας ο μήνας;». Τη σκέψη σου αυτόματα πλημμυρίζουν σκηνές από τις
καλοκαιρινές διακοπές. Συνειδητοποιείς πως το μυαλό σου έχει κολλήσει εκεί. Ο μήνας
κύλησε στη λήθη κι εσύ δεν το πήρες μυρωδιά. Νιώθεις εγκλωβισμένος σε μια τρύπα του
χρόνου. Προσπαθείς να θυμηθείς έστω ένα περιστατικό που σημάδεψε το μήνα που μόλις
έφυγε. Αδυνατείς τραγικά. Η σκέψη σου επιμένει να περιτριγυρίζει σ’ εκείνες τις ελάχιστες
μέρες των διακοπών.
7
Γιάννης Φαρσάρης

«Δεν είναι δυνατόν να μην έγινε τίποτα ολόκληρο μήνα!» μονολογείς ενοχλημένος και ανάβεις
ένα νευρικό τσιγάρο. Στη δεύτερη τζούρα κάτι αρχίζεις να θυμάσαι. Εσένα να ξυπνάς με
απίστευτη δυσκολία το πρωί και να ρίχνεις κρύο νερό στο πρόσωπο. Εσένα να οδηγείς
διαρκώς κορνάροντας από και προς τη δουλειά. Εσένα να ψωνίζεις μηχανικά στο σούπερ
μάρκετ, ρίχνοντας κλεφτά στο καλάθι προϊόντα που δεν ήταν γραμμένα στο τεφτέρι - ήταν
όλα φανταχτερά πραγματάκια που μύριζαν όμορφα. Εσένα να γδύνεσαι από τα στενά
ρούχα της δουλειάς για να φορέσεις τη φαρδιά πιτζάμα και τις φθαρμένες, πλην λατρεμένες
παντόφλες. Εσένα να χαϊδεύεις στοργικά το τηλεκοντρόλ, δυναμώνοντας υπόγεια τη φωνή
κάθε φορά που η σύντροφός σου είχε όρεξη για συζήτηση και κουτσομπολιό. Εσένα να
σέρνεις το γραβατωμένο σαρκίο σου σε καθυστερημένους καταναγκαστικούς γάμους,
ευχόμενος υποκριτικά σε ανθρώπους που δεν γνωρίζεις. Εσένα να αγναντεύεις το σκοτεινό
ταβάνι της κρεβατοκάμαρας, βουτηγμένος στην αϋπνία. Εσένα να κοιτάς απελπισμένος το
ρολόι σου στη δουλειά προσπαθώντας τηλεπαθητικά να κινήσεις τους δείκτες γοργότερα.
Εσένα να τηλεφωνείς με τεχνητά αλλοιωμένη φωνή στη δουλειά ένα πρωινό,
προφασιζόμενος ύπουλα εξοντωτική ασθένεια. Εσένα να χαζεύεις στον ουρανό τα μολυβί
σύννεφα, προσπαθώντας να αποκρυπτογραφήσεις ένα κρυμμένο όνειρο. Εσένα να
αφαιρείσαι με το παραμικρό, είτε σου μιλάει ο διευθυντής σου, είτε η γυναίκα σου, είτε ο
τηλεοπτικός παρουσιαστής…
Τελικά δεν ήταν καθόλου άδειος ο μήνας που έφυγε. Ήταν γεμάτος από τεράστια κενά.
Κενές σκέψεις, κενές ώρες, κενές συζητήσεις, μα δυστυχώς καθόλου καινά δαιμόνια.
Θυμάσαι παλιά στο σχολείο το «κενό» ήταν το αγαπημένο σου μάθημα. Τα χρόνια
πέρασαν γοργά και «πήγαν σαν άλλοτε». Έμαθες να κρύβεσαι στα κενά για να αποφύγεις
την πραγματικότητα.
Ο καινούριος μήνας είχε μπει βαθύτερα στη ζωή σου κατά μια ώρα, όταν σηκώθηκες
από τον καναπέ. Οι φθαρμένες παντόφλες σε οδήγησαν σαν εκπαιδευμένοι ημίονοι στην
κρεβατοκάμαρα. Για να περάσεις ακόμα μερικές ώρες αϋπνίας, να βιώσεις άλλο ένα
βασανιστικό ηλεκτρικό ξύπνημα. Να ρίξεις κι άλλο κρύο νερό στο πρόσωπο, κι άλλες
8
“ΕΒΔΟΜΗ ΕΣΠΕΡΙΝΗ”

μούντζες στους πρωινούς οδηγούς. Να ρίξεις κι άλλα άδεια βλέμματα στα μολυβί σύννεφα
που δεν κρύβουν πια όνειρα.
Αφήνεις τις παντόφλες να περπατήσουν μόνες τους και μένεις ξυπόλητος. Η νυκτερινή
παγωνιά του πατώματος σε γεμίζει παράξενη ενέργεια. Περπατάς ως το γραφείο σου
αποφασιστικά κι ανάβεις ταυτόχρονα το πορτατίφ κι ένα τσιγάρο. Το ένα για να σε φωτίζει
το άλλο για να σε σκοτίζει. Τρίβεις τα μάτια σου για μερικά δευτερόλεπτα και τραβάς
μπροστά σου μια κατάλευκη κόλλα χαρτί. Έχεις μόλις αποφασίσει να μην αφήσεις το μήνα
να πάει χαμένος.
Το ξημέρωμα σε βρίσκει σκυμμένο στο γραφείο με τις ξυπόλητες πατούσες σου να
χαϊδεύουν το παγερό πάτωμα. Η πρώην λευκή κόλλα χαρτί χαμογελάει μαρτυριάρικα.
Έχει χαραγμένα στο σώμα της όλα όσα γέννησε, χωρίς ωδίνες, η νύχτα που μόλις έφυγε.
Όλα όσα αποφάσισες να κάνεις πράξη τον καινούριο μήνα, για να μην καταλήξει κι εκείνος
άδειος όπως ο προηγούμενος. Ο καταπιεσμένος εαυτός σου έδωσε ρεσιτάλ όλη νύχτα και
γέμισε το χαρτί με τους πιο μύχιους πόθους. Εφικτούς αλλά και ιδεατούς.
Περπατάς κουρασμένα προς την κουζίνα. Ένας πρωινός καφές είναι ό,τι ακριβώς
χρειάζεσαι. Όση ώρα καίει η φωτιά στο μπρίκι, τραβάς την κουρτίνα. Σου κάνει εντύπωση
που τα σύννεφα δεν είναι πια μολυβί. Είναι χρυσαφιά και φουσκωμένα σαν ετοιμόγεννες
γυναίκες. Απομένεις να τα κοιτάς μέχρι που χύνεται ο καφές. Κατά σατανική σύμπτωση την
ίδια ακριβώς στιγμή η πρώτη στάλα βροχής χτυπάει το παράθυρο και η γυναίκα σου
προβάλλει το κεφάλι της στην πόρτα. Απομένει με το στόμα ανοιχτό στο πρώτο
χασμουρητό, να κοιτάει το ασυνήθιστα χαρούμενο πρόσωπό σου.
«Καλό μήνα αγάπη μου», της εύχεσαι παιχνιδιάρικα και βυθίζεις τα χείλη στον αχνιστό
καφέ κι εκείνη στη σκοτεινή απορία…
9
Γιάννης Φαρσάρης

Θα κάτσω σπίτι, θ’ αράξω σπίτι...
Ι ΔΕΊΚΤΕΣ ΤΟΥ ΡΟΛΟΓΙΟΎ ΈΧΟΥΝ ΑΡΧΊΣΕΙ τη δεξιόστροφη ανιούσα. Παρκάρεις
με δυσκολία το αυτοκίνητο στους ξεχειλισμένους από κίνηση δρόμους.
Περπατώντας την απόσταση ως το σπίτι, νιώθεις μια ελαφριά ψύχρα και
σηκώνεις το βλέμμα στον ουρανό. Γκρίζο φόντο στον ορίζοντα. Ο καιρός δε λέει να
φτιάξει, αλλά ούτε και να χαλάσει. Φθινοπώριασε και όλα είναι μεταιχμιακά. Πάνε οι
τρελές λιακάδες που ανάσταιναν την οικουμένη. Αργούν και οι καθαρτικές βροχές. Βάζεις
το κλειδί στη πόρτα, αφήνοντας πίσω σου άλλη μια μέρα…
Ο
Το πρώτο πράγμα που κάνεις είναι να ξεφορτωθείς από πάνω σου τα ρούχα που ήδη
φοράς για ώρες. Η αγαπημένη σου πιτζάμα κι ένα ξεθωριασμένο πλην λατρεμένο φούτερ,
είναι ό,τι πρέπει για να χαρίσουν ελευθερία αισθήσεων. Πριν προλάβεις να ξαπλώσεις στον
καναπέ, χτυπάει το κινητό. «Θα βγούμε για φαγητό και μετά για ποτό με καλή παρέα. Ετοιμάσου
κι έλα, θα περάσουμε καταπληκτικά!». Σου έχει λείψει η παρέα σου. Μέρες τώρα συζητάτε
τηλεφωνικά για να βρεθείτε. Ενώ ετοιμάζεσαι ν’ αποδεχθείς την πρόταση, μια ενστικτώδης
φωνή μέσα σου δηλώνει κουρασμένη κι εφευρίσκει μια δικαιολογία. Προτιμάς να αράξεις
μέσα, να χαλαρώσεις μ’ ένα ποτό και να ξεχαστείς στην τηλεόραση. Η δυσαρέσκεια και ο
χλευασμός από την άλλη άκρη της γραμμής σ’ ενοχλούν για ελάχιστα μόνο
δευτερόλεπτα…
Αποφασίζεις να κλείσεις το κινητό, βυθίζεσαι στον καναπέ και το χέρι αναζητά μηχανικά
το τηλεκοντρόλ. Οι ηλεκτρονικές συσκευές έχουν αυξηθεί τελευταία στο σπίτι σου και το
πρώτο που βρίσκεις είναι το τηλεκοντρόλ του στερεοφωνικού. Αλήθεια πόσον καιρό έχεις
ν’ ακούσεις μουσική; Πόσο έχεις εθιστεί στις τηλεμαχίες στα παράθυρα; Πόσα βράδια
πέρασαν αδιάφορα υπνωτίζοντάς σε στον καναπέ; Σηκώνεσαι και ανοίγεις τη θήκη με τα
10
“ΕΒΔΟΜΗ ΕΣΠΕΡΙΝΗ”

cd. Κάθε δισκάκι που περιεργάζεσαι ξυπνάει μέσα σου μελωδίες του παρελθόντος.
Επιλέγεις μια παλιά αγαπημένη συλλογή με έθνικ που συνήθιζες ν’ ακούς στις φοιτητικές
σου νύχτες. Χαμηλώνεις τα φώτα και βυθίζεσαι στους ήχους. Οι αισθήσεις αρχίζουν να
ξυπνάνε και νιώθεις την ανάγκη για έναν καφέ. Αναζητώντας το σέικερ στα συρτάρια της
κουζίνας, ανακαλύπτεις το παλιό μαυρισμένο σου μπρίκι. Έχεις κόψει τον ελληνικό καφέ
από τότε που οι καφετέριες στον σέρβιραν άψητο και άνοστο, παρασκευασμένο στη
μηχανή. Ο ελληνικός καφές θέλει το χρόνο του κι εσύ το δικό σου. Ανοίγεις ένα καινούριο
σακουλάκι και μοσχοβολάει ο τόπος. Το γαλαζοκίτρινο χρώμα της φωτιάς σού κλέβει
μερικά λεπτά από τις σκέψεις σου. Νιώθεις το μίγμα να ωριμάζει αρμονικά, κοιτώντας τον
καφέ να φουσκώνει μερακλίδικα. Η πρώτη ρουφηξιά είναι σκέτη απόλαυση…
Κάθεσαι σταυροπόδι στον καναπέ και χάνεσαι στις μελωδίες. Σκέψεις καταχωνιασμένες
βγαίνουν στην επιφάνεια. Η συνηθισμένη βραδινή νωθρότητα έχει εξαφανιστεί. Μια
περίεργη ενέργεια σε κατακλύζει αργά. Θέλεις να κάνεις κάτι. Περίεργο συναίσθημα. Εσύ
κάθε βράδυ δεν ήθελες να κάνεις απολύτως τίποτα, γιατί όλη μέρα πάντα είχες να κάνεις
κάτι. Συνειδητοποιείς τη διαφορά. Θέλεις να κάνεις κάτι μη παραγωγικό, κάτι απλά για να
χαλαρώσεις. Παίρνεις μια σκονισμένη τράπουλα κι αρχίζεις να ρίχνεις πασιέντζα. Οι
φιγούρες στα φύλλα σού φαντάζουν τόσο οικείες. Αφήνεις το χρόνο να κυλήσει ήρεμα κι
εσύ χάνεσαι στις σκέψεις που αναβλύζουν μετά από καιρό. Μια ευχάριστη διάθεση σε
πλημμυρίζει. Συνειδητοποιείς πως είχες ανάγκη να μείνεις μόνος. Κι όμως συχνά πυκνά
νιώθεις μόνος, παρότι έχεις κόσμο τριγύρω. Άλλο πράγμα η μοναξιά κι άλλο η ήρεμη,
δημιουργική μοναχικότητα. Οι βαθύτερες ανησυχίες σου βγαίνουν στην επιφάνεια.
Πράγματα που θες να μοιραστείς, να βγάλεις από μέσα σου. Περίεργο που σου συμβαίνει
τώρα που είσαι μόνος. Όταν είσαι με φίλους και παρέες, ανακυκλώνεις χιλιοειπωμένες
ιστορίες…
Παίρνεις χαρτί και μολύβι, ξαπλώνεις στον καναπέ και αρχίζεις να γράφεις τις σκέψεις
σου. Θέλεις να τις απευθύνεις σε κάποιον που να μπορεί να τις καταλάβει. Τελευταία φορά
που το έκανες αυτό ήταν πριν χρόνια πολλά. Έχεις να γράψεις γράμμα από τότε που ο
11
Γιάννης Φαρσάρης

κολλητός σου στη σχολή έφυγε για το στρατό και χάθηκε η καθημερινή σας επαφή. Σ’
αυτόν αποφασίζεις ν’ απευθυνθείς και πάλι. Δεν έχει σημασία αν του στείλεις τελικά το
γράμμα. Σημασία έχει πως κάνεις μια βουτιά στα χρόνια της αθωότητας. Το χαρτί γεμίζει
με ταχύτητα. Τελικά ήταν πολλά αυτά που σε ταλάνιζαν και δεν είχαν τρόπο να βγουν στην
επιφάνεια. Διαβάζεις ξανά το γράμμα και μένεις έκπληκτος με αυτά που εσύ ο ίδιος
γράφεις. Τελικά, αποφασίζεις να στείλεις το γράμμα. Οι καλύτερες σχέσεις είναι μακριά
από συγκρίσεις, κοινωνικές συμβάσεις και πολιτικώς ορθά στερεότυπα…
Νιώθεις αποκαμωμένος. Μια γλυκιά κούραση σκεπάζει τα βλέφαρα. Κι όμως δεν θέλεις
ακόμα να κοιμηθείς. Μια δημιουργική ενέργεια σε προστάζει να απολαύσεις κι άλλο τη
βραδιά. Αλλάζεις cd και κατευθύνεσαι στη βιβλιοθήκη. Ο αγαπημένος σου συγγραφέας
περιμένει στωικά να βρεις τη διάθεση να ασχοληθείς ξανά μαζί του. Ανοίγεις μια τυχαία
σελίδα κι αρχίζεις την ανάγνωση. Οι λέξεις μεταμορφώνονται σε ήχους και εικόνες κι
αρχίζουν να σε ταξιδεύουν. Οι ήρωες σε παίρνουν μαζί τους στις περιπέτειές τους και σε
γεμίζουν συγκίνηση και αγωνία. Ζεις τη ζωή τους, ερωτεύεσαι τα πάθη τους και λυτρώνεσαι
με τις επιτυχίες τους. Το πνεύμα σου βαραίνει και αναζητά την ηρεμία. Μερικές σελίδες
ακόμα για να τελειώσει το κεφάλαιο. Μεταξύ ύπνου και ξύπνιου, τα όνειρά σου
μπερδεύονται με τις ιστορίες. Νιώθεις εσύ πρωταγωνιστής και προσπαθείς να λύσεις το
αίνιγμα. Η κούραση τελικά σε νικάει και βυθίζεσαι στη νηφαλιότητα. Αποκαμωμένος, πλην
όμως αποφορτισμένος. Η αυριανή μέρα θα είναι σίγουρα πολύ διαφορετική…
12
“ΕΒΔΟΜΗ ΕΣΠΕΡΙΝΗ”

Οκτωβριανή ενδοσκόπηση
ΑΘΏΣ ΚΥΛΆΕΙ Η ΖΩΉ ΣΤΟ ΑΥΛΆΚΙ ΤΟΥ ΧΡΌΝΟΥ, η ευχή “καλό μήνα” σε αφήνει
για μερικά δεύτερα σκεφτικό. Ο κάθε μήνας στο μυαλό σου είναι
φορτωμένος με ειδικά χαρακτηριστικά, συλλογικά ή προσωπικά. Ο
Αύγουστος συνδέεται αυτόματα με τις διακοπές, ο Δεκέμβρης με τα Χριστούγεννα, ο
Φλεβάρης με τις Αποκριές και κυλάει ρέοντας. Ο Οκτώβρης; Χμμμ, μάλλον αποτελεί
τρύπα στο ημερολόγιο, μιας και το μόνο που σου φέρνει στο νου είναι η Εθνική Εορτή.
Ειδικά φέτος που πέφτει Παρασκευή και σου χαρίζει ένα θεσπέσιο τριήμερο, καταγράφεται
στους “καλούς” μήνες του χρόνου…
Κ
Έχει μια μελαγχολία μέσα του κρυμμένη αυτός ο μήνας. Φταίνε τα σύννεφα που
σκεπάζουν την πόλη και θολώνουν την ατμόσφαιρα. Ξυπνώντας το πρωί νιώθεις τις παγερές
ψιχάλες να σου τσιμπάνε τα μάγουλα και να σου υπενθυμίζουν πως ο χειμώνας πλησιάζει. Η
αλήθεια βέβαια είναι πως με τέτοιο καιρό τα πράγματα στη δουλειά είναι σαφώς
ευκολότερα, καθώς θέλεις να κλειστείς σ’ ένα ζεστό καβούκι. Το καλοκαίρι με την αφόρητη
ζέστη, οι τάσεις φυγής σε αποσπούν τελείως από το παραγωγικό σου έργο.
Το κλίμα ευνοεί τις συναθροίσεις στα σπίτια με φίλους και τα τηλέφωνα των ντελίβερι
παίρνουν φωτιά. Τα βίντεο κλαμπ κάνουν χρυσές δουλειές και οι τηλεοράσεις παθαίνουν
υπερθέρμανση. Τα κανάλια βγάζουν στον αέρα όλο τους το βαρύ πυροβολικό, καθώς
παίζουν χωρίς το βασικό τους αντίπαλο, τον ήλιο που τραβάει σα μαγνήτης τα κορμιά
εκτός.
Τα τζάκια αρχίζουν δειλά - δειλά ν’ ανάβουν τις βαριές νύχτες και με τη ζέστη τους
υποχρεώνουν το δάχτυλό σου να πατήσει το κόκκινο κουμπί του τηλεκοντρόλ. Αναμνήσεις
βαθιά θαμμένες βγαίνουν στη φόρα και διηγήσεις νοσταλγικές φέρνουν τις ψυχές
13
Γιάννης Φαρσάρης

κοντύτερα.
Τα αυτοκίνητα πολλαπλασιάζονται στους δρόμους και μόνο μερικοί τολμηροί με
αδιάβροχα προτιμούν την ολιγόλεπτη βροχή από την εκνευριστική αναμονή στα φανάρια.
Οι ομπρέλες φωλιάζουν προληπτικά στις τσάντες και ανοίγουν μεγαλοπρεπώς με τις
πρώτες στάλες, για να προσφέρουν έναν εξαιρετικά ρομαντικό ποδαρόδρομο. Τα αρώματα
της δροσερής φύσης σού ανανεώνουν τη διάθεση, μέχρι να σε πιτσιλίσει κάποιος
ασυνείδητος οδηγός.
Τα βαριά ρούχα ξεθάβονται από τις ντουλάπες και σου αλλάζουν το στυλ καθώς
κρύβουν σαφώς περισσότερα κιλά από τα μικροσκοπικά θερινά μπλουζάκια. Τα χειμερινά
αξεσουάρ γάντια – σκούφος – κασκόλ δίνουν τη χρυσή ευκαιρία για όμορφες μοδάτες
πινελιές στην εμφάνιση σου.
Τα εκσυγχρονισμένα σινεμά μαζεύουν τον κόσμο σαν κυψέλες, για να προσφέρουν το
υψηλής τεχνολογίας θέαμα με τις καλύτερες ταινίες της χρονιάς. Λίγα πράγματα
συγκρίνονται το χειμώνα με την έξοδο για σινεμά. Δυνατές ριπές σκέψης, φαντασίας και
ρομαντισμού σε μαύρο φόντο.
Κι όταν έξω η βραδινή θερμοκρασία παίρνει την κατιούσα, το τρύπωμα σ’ ένα ζεστό
ξύλινο μπαράκι είναι το καλύτερο αντίδοτο. Ένα κονιάκ οσωνδήποτε αστέρων σού καίει
ηδονικά τα σωθικά και αντιδρά θετικά με τα φορτία όλης της ημέρας. Αρκεί να μην είναι
Παρασκευοσάββατο κι έχει προηγηθεί από σένα η κάθοδος των μυρίων. Μια βραδινή εκ
βαθέων εξομολόγηση στον μπάρμαν θα αποβάλλει τις ψυχικές τοξίνες σου για τα καλά.
Είναι παράξενος μήνας ο Οκτώβριος. Στέκει αμήχανα στη μέση των διακοπών,
προσπαθώντας να διεκδικήσει την προσοχή σου. Χωρίς βαρύ πυροβολικό στη διάθεσή του,
αν και το φετινό τριήμερο τού χαρίζει μια ίλη ιππικού στη μάχη των εντυπώσεων.
Λειτουργεί όμως σα γωνιά ψυχανάπαυσης από τις δράσεις που σε υποχρεώνουν οι άλλοι
μήνες. Άστον να σε κεράσει ένα καλό βιβλίο υπό τον ήχο της βροχής. Και μια καυτή
σοκολάτα με τον αφρό να χαϊδεύει τα χείλη. Κι αν είσαι ποδοσφαιρόφιλος, έχει να σου
χαρίσει ευρωπαϊκές στιγμές – πιθανότατα και με τη συμμετοχή της αγαπημένης σου
14
“ΕΒΔΟΜΗ ΕΣΠΕΡΙΝΗ”

ομάδας. Ο Νοέμβρης, πόσο μάλλον οι επόμενοι, δύσκολα θα σου προσφέρουν αυτό το
πιάτο στο μενού τους. Προσοχή μόνο στο βραδινό φαγητό, γιατί αφήνει αντιαισθητικά
σωσίβια στη μέση και θα παλεύεις μήνες να τα ξεφορτωθείς – αν ποτέ τα καταφέρεις.
Ίσως τελικά δεν είναι κι απ’ τους χειρότερους μήνες του χρόνου. Η βροχή λειτουργεί
σαν καθαρτήριο και εισάγει το πνεύμα του χειμώνα. Η ζωή άλλωστε κύκλους κάνει. Το
ζητούμενο είναι, μετά από κάθε κύκλο, να μένει μια στάλα σοφίας κι ένα μικρό ψήγμα
ευτυχίας. Η ολοκλήρωση είναι ένας τεράστιος τοίχος που για χτιστεί, πρέπει να
κουβαλήσεις ένα-ένα τα τεράστια τούβλα στην πλάτη σου…
15
Γιάννης Φαρσάρης

Απροσδόκητη λιακάδα
ΧΕΙΜΏΝΑΣ ΈΧΕΙ ΑΡΧΊΣΕΙ ΝΑ ΨΙΘΥΡΊΖΕΙ ΕΠΙΤΑΚΤΙΚΆ τα μυστικά του και οι στάλες
απ’ την υγρή του φωνή σού πιτσιλάνε την πλάτη. Ο μουντός ουρανός σού
χαράζει ανεπανόρθωτα την ψυχολογία, κάθε πρωί που ξεκινάς να σβήσεις
άλλη μια μέρα απ’ το ημερολόγιο. Το κρύο και η βροχή επιβάλλουν μετακίνηση με
αυτοκίνητο και το πολύτιμο ευέλικτο δίκυκλο σκονίζεται μαραζωμένο στο γκαράζ.
Τουλάχιστον η αναμονή στα πηγμένα φανάρια ξεπερνιέται με τζούρες καφέ, μουσικής και
ενδοσκόπησης, ενώ το μαρτύριο της πρώτης – δευτέρας ταχύτητας σου κατατρώει τα
πολύτιμα λεπτά ζωής. Άντε να κάνει καμιά λιακάδα ν’ ανοίξει το μάτι μας, μονολογείς
βαριανασαίνοντας.
Ο
Και η πολυπόθητη λιακάδα έρχεται κομψοντυμένη, προκαλώντας τα μάτια σου ν’
ανοίξουν διάπλατα για να καταγράψουν τη λαμπερή έκπληξη. Το βαρύ μπουφάν που από
συνήθεια φόρεσες μοιάζει παράταιρο με το σκηνικό. Θα σου χρειαστεί όμως, μιας και
σκοπεύεις να χρησιμοποιήσεις επιτέλους μηχανάκι. Μαζί με σένα την ίδια σκέψη έκαναν
και άλλοι πολλοί κι έτσι βρίσκεσαι να τρυπώνεις μαζί τους ανάμεσα από τα κολλημένα
αυτοκίνητα, με μια δόση χαιρεκακίας.
Ξεκινάς τη δουλειά με υπερβολικό κέφι, αν και τα καλύτερα δεν τα έχεις δει ακόμα!
Οδεύοντας σ’ ένα προγραμματισμένο μεσημεριανό ραντεβού, ζηλεύεις ατελείωτα τα
αμέτρητα καθιστά κορμιά που έσπευσαν να επωφεληθούν της ευκαιρίας. Λίγο το έχεις να
ακυρώσεις το ραντεβού για να ξαπλώσεις την ύπαρξη σου στην αμμουδιά μιας βελούδινης
υπαίθριας πολυθρόνας. Η επαγγελματική σου συνείδηση όμως δεν στο επιτρέπει – όχι
χωρίς τύψεις – και φτάνεις στην προκαθορισμένη ώρα στο ραντεβού. Η πληθωρική
γραμματέας σε πληροφορεί με τεχνητή λύπη πως το ραντεβού ακυρώνεται λόγω ασθενείας.
16
“ΕΒΔΟΜΗ ΕΣΠΕΡΙΝΗ”

Με κόπο συγκρατιέσαι για να μην της δώσεις το πιο ζεστό σου φιλί. Και χωρίς καθόλου
κόπο – και ουδεμία τύψη αυτή τη φορά - κατευθύνεις τα πόδια σου στο αγαπημένο σου
αστικό ξέφωτο. Είσαι απόλυτα πεπεισμένος πως η ασθένεια του πελάτη σου είναι κάλπικη
λίρα και λίγο παρακάτω θα τον συναντήσεις αραχτό να ρουφάει τεράστιες τζούρες
εσπρέσσο.
Ξεκουμπώνεις το πρώτο κουμπί στο πουκάμισο για να χαλαρώσεις, αγοράζεις την
τοπική εφημερίδα και ανιχνεύεις τον ιδανικό τόπο για να στήσεις το ωριαίο σου αντίσκηνο.
Συνήθως επιλέγεις τραπεζάκια σε γωνίες, όμως αυτή τη φορά ορμάς στο κεντρικότερο και
πανταχόθεν ελεύθερο. Δεν θέλεις να χάσεις ούτε μια πολύτιμη αχτίδα ήλιου. Ξαπλώνεις
αναπαυτικά, παραγγέλνεις αχνιστό καφέ και παγάκια για το νερό σου και αρχίζεις να
ξεφυλλίζεις την εφημερίδα. Με τη πρώτη καυτή τζούρα νιώθεις όλες σου τις σκέψεις να
καίγονται και τρίβεις το σβέρκο σου εξαγνισμένος. Ωραιότερο δώρο δεν θα μπορούσαν να
σου κάνουν…
Το μάτι σου αρχίζει να διψάει για εικόνες, καθώς το πλήθος στους δρόμους γύρω σου
πολλαπλασιάζεται. Μια γριά ζητιάνα έρχεται και σε καρφώνει με μάτια λυπημένα. Της
προσφέρεις όλα τα ρέστα του καφέ και το πιο ζεστό σου χαμόγελο. Μια στιγμιαία σπίθα
στο βλέμμα της είναι η ανταπόδοση. Ακριβώς δίπλα σου δυο ατημέλητοι νεαροί με μακριά
μαλλιά ανταλλάσουν κοφτές αγουροξυπνημένες φράσεις. Είναι φοιτητές, τους αναγνωρίζεις
αμέσως και χαμογελάς. Ζηλεύεις την ανεμελιά που κρύβεται στα αξύριστα μάγουλά τους,
καθώς έτσι ήσουν κι εσύ πριν από αρκετά χρόνια. Ένα πιτσιρίκι φωνασκεί τρέχοντας στο
δρόμο εξαγριώνοντας τη φορτωμένη με σακούλες μητέρα του. Ένας γεράκος συνταξιούχος
περπατάει αργά και αγέρωχα. Κοντοστέκεται μπροστά στην καφετέρια, ρίχνει ένα
διερευνητικό βλέμμα πίσω από τα χοντρά γυαλιά του και ξεροκαταπίνει βήχοντας. Με το
χέρι ισιώνει την κόκκινη σφιχτή γραβάτα που προβάλλει μέσα από το φρεσκοσιδερωμένο
γκρι πουλόβερ του και συνεχίζει το μοναχικό του δρόμο. Χαμογελάς συγκαταβατικά και
βυθίζεις τα χείλη ξανά στον καφέ. Δυο νεαρές δεσποινίδες έρχονται κουνιστές και λυγιστές
να καθίσουν παραδίπλα. Είναι απίστευτα πολύ βαμμένες και απίστευτα λίγο προσγειωμένες.
17
Γιάννης Φαρσάρης

Ανάβουν τελετουργικά τσιγάρο και ανιχνεύουν διακριτικά το πεδίο πίσω από τα τεράστια
μαύρα γυαλιά. Σκορπούν αδιακρίτως δολώματα γοητείας, για να χορτάσουν ψαριές
ματαιοδοξίας. Τα πρώτα θαλασσινά δεν αργούν να τσιμπήσουν. Δυο κοντοκουρεμένα
φανταράκια γυρίζουν τις καρέκλες προς το μέρος τους και αρχίζουν τα ερασιτεχνικά
άγαρμπα πειράγματα. Το μόνο που κερδίζουν είναι ένα συντονισμένο ειρωνικό
υπομειδίαμα αυταρέσκειας. Κάτι είναι κι αυτό…
Σου είχε λείψει στ’ αλήθεια ο μεσημεριανός καφές στη λιακάδα. Έχει χάζι το τεράστιο
πλήθος που σουλατσάρει νωχελικά στην καρδιά της πόλης. Βιάζεσαι να τους χαρακτηρίσεις
αντιπαραγωγικούς, γιατί κατοικούν μακριά από την κοιλάδα του οκταώρου. Παρατηρώντας
τους όμως ξανά, διαπιστώνεις πως οι μισοί βιώνουν την πρώιμη νεότητα και οι υπόλοιποι
την όψιμη ραστώνη. Οι μεν δεν θ’ αργήσουν να μπουν στο χορό, οι δε χόρεψαν για τα
καλά πολλές δεκαετίες. Άλλοι πάλι έχουν τους δικούς τους λόγους – καλούς ή κακούς –
που δεν δουλεύουν τέτοια ώρα. Κι εσύ ανάμεσά τους απολαμβάνεις μέχρις εσχάτων τη
φωτεινή τρύπα που άνοιξε ένα ακυρωμένο ραντεβού.
Τεντώνεις το κορμί σου στην καρέκλα και στέλνεις ένα αισιόδοξο γραπτό μήνυμα στη
σύντροφό σου. Κάτι τέτοιες στιγμές καθαρίζει το μυαλό απ’ τη συσσωρευμένη σκουριά της
καθημερινότητας και λάμπει σαν ατόφιο πολύτιμο μέταλλο. Γυρνάς την εφημερίδα στις
πολιτιστικές σελίδες για να επιλέξεις πού θα πάτε το βράδυ. Προσηλωμένος στην ανάγνωση
των ταινιών, δεν αντιλαμβάνεσαι το μαύρο σύννεφο που έρχεται να καθίσει απειλητικά πάνω
από το κεφάλι σου. Σηκώνεις μηχανικά την κούπα με τον καφέ και μια πρώτη στάλα στην
επιφάνειά του σε επαναφέρει στην πραγματικότητα. Υψώνεις ξαφνιασμένος το βλέμμα στον
ουρανό και η επόμενη στάλα σε βρίσκει στο “δόξα πατρί”. Στιγμιαία ψυχρολουσία ή
δροσερή νομοτέλεια; Φοράς το μπουφάν βιαστικά για να προφυλαχθείς και αρχίζεις την
επιστροφή στη δουλειά σου. Η βροχή είναι ψιλή και καθόλου ενοχλητική. Καθώς οι στάλες
σού τσιμπάνε τα μάγουλα, νιώθεις την ψυχή σου να βράζει. Τα παστεριωμένα σου όνειρα
αποκτούν την πρωτόγονη φρεσκάδα της σύλληψης και μια αναζωογονητική δύναμη σε ωθεί
να βουτήξεις βαθιά μέσα σου…
18
“ΕΒΔΟΜΗ ΕΣΠΕΡΙΝΗ”

Έρως ανίκατε μάχαν...
ΕΚΑΤΈΣΣΕΡΙΣ ΦΕΒΡΟΥΑΡΊΟΥ, σκάει το χειλάκι του κάθε ερωτευμένου. Από γλύκα,
όταν το φωτεινό αντικείμενο του περιχαρούς πόθου δεν έχει μάτια για άλλον.
Από πίκρα, όταν το σκοτεινό αντικείμενο του μύχιου πόθου αλληθωρίζει στα
πέριξ. Ο μικρός φτερωτός διαβολάκος, παρότι ο πολεμικός εξοπλισμός του είναι παλαιάς
τεχνολογίας, καταφέρνει με το τόξο και τα βέλη του να διασπάσει επιτυχώς κάθε αμυντικό
σύστημα. Και κυρίως το νευρικό. Δείξτε μεγαλοθυμία και χαρίστε της μια αγκαλιά
λουλούδια, κάνοντας ταυτόχρονα δύο ανθρώπους ευτυχισμένους: Αυτήν και τον ανθοπώλη
της γειτονιάς σας…
Δ
Ο θεός Έρωτας γεννήθηκε μια κρύα νύχτα του αρχαίου ελληνικού χειμώνα, στη
φαντασία των προγόνων μας, ως καρπός της Αφροδίτης και του Άρη. Θεά της ομορφιάς
εκείνη, θεός του πολέμου εκείνος. Αγνή και αμόλυντη εκείνη, καθαρόαιμο αρσενικό
εκείνος, δεν έχουν αλλάξει και πολύ τα πρότυπα έως σήμερα. Τότε μάλλον γεννήθηκε και
το περίφημο γνωμικό “κάντε έρωτα, όχι πόλεμο”. Ο φτερωτός ταραξίας έχει στο
ενεργητικό του ουκ ολίγες περγαμηνές. Κοτζάμ πόλεμος της Τροίας έγινε για χάρη του και
αιματοκύλησε τα παλικάρια. Σαράντα χρόνια περίμενε η Πηνελόπη τον Οδυσσέα, σαράντα
μνηστήρες είχε να την παρηγορούν…
Ο θεός Έρωτας παραμονεύει κρυμμένος αδιάφορα πίσω από τις στιγμές. Ένα βλέμμα,
ένα αθέλητο άγγιγμα, ένα χαμόγελο, μια χειραψία, μια ατάκα… Η μνήμη αποτυπώνει τη
στιγμή και την κουβαλάει άφθαρτη στο χρόνο. Η ζωή χωρίζεται σε δύο κύκλους. Στις
στιγμές μαζί με τον πόθο, και στις στιγμές που μεσολαβούν μέχρι τη μέθεξη. Όλος ο
οργανισμός διαταράσσεται συθέμελα. Αϋπνία, εφίδρωση, ανορεξία, άγχος, νευρικότητα,
φευγιό. Ο καθημερινός συνάνθρωπος μετουσιώνεται σε αντικείμενο τολμηρής φαντασίας.
19
Γιάννης Φαρσάρης

Τις περισσότερες φορές εν αγνοία του. Όλα μια ιδέα είναι…
Ο θεός Έρωτας είναι άδικος. Και τυφλός. Ρίχνει τις πιο όμορφες κοπέλες στην αγκαλιά
των κιτσάτων, και τα πιο ντελικάτα παλικάρια στο δίχτυ αδίσταχτων γυναικών που
κατακτούν το σώμα τους με το αδηφάγο πνεύμα τους. Ολόκληρος ο καταναλωτικός τζίρος
γίνεται για χάριν της ομορφιάς, της διασκέδασης, της ηδονής, της ουτοπικής προσέγγισης
της ευτυχίας. Βούτυρο στο ψωμί του ανήσυχου φτερωτού τοξοφόρου. Το χόμπι του είναι
να γεννάει επιθυμίες. Να ανάβει φωτιές. Και να μετατρέπει τα ανυποψίαστα ανθρωπάρια σε
πρόθυμους εθελοντές αναστενάρηδες.
Ο θεός Έρωτας βολτάρει στην ατμόσφαιρα τις ανοιξιάτικες λιακάδες και απογυμνώνει
τα θηλυκά κορμιά από τα περιττά φτιασίδια. Κουρνιάζει ανάμεσα στα κορμιά μπροστά στα
αναμμένα τζάκια. Πλουτίζει τα όνειρα των μοναχικών ψυχών λίγο πριν κοιμηθούν,
γεννώντας την ελπίδα για ένα συντροφικό αύριο. Κρύβεται στο γαλάζιο βλέμμα της
καλλονής που ακτινοβολεί αυτόφωτη στο νυφοπάζαρο της επαρχίας. Δίνει πείσμα στους
προδομένους να αντέξουν το οδυνηρό αύριο της απουσίας. Κάνει το ουράνιο τόξο σκάλα
προς το άπιαστο.
Ο θεός Έρωτας κρύβεται θανατηφόρα στην πλήξη της συντροφικής σιγουριάς.
Μετατρέπει τη συζυγική κλίνη σε αρένα των λεόντων για όποιον κάνει πρώτος το κλικ της
εγκεφαλικής απιστίας. Καταδικάζει τον άλλον σε αιώνια σιωπηρή σκλαβιά κατανόησης. Τα
κορμιά κινούνται μηχανικά και αδειάζουν τους χυμούς τους. Όχι όμως πια σαν καυτή
λάβα. Αλλά σαν ξαλάφρωμα εκπληρωμένου υπηρεσιακού καθήκοντος. Ο ύπνος μετά είναι
βαθύς και άσχημος, με γρυλίσματα λάγνα προς την ιδεατή ύπαρξη που γεννάει την
επιθυμία.
Ο θεός Έρωτας στον ελεύθερο χρόνο του σκαλίζει τις ψυχές των ανέραστων
παραπληγικών του ανεκπλήρωτου. Γράφει ποιήματα, μυθιστορήματα, τραγωδίες, θεατρικά
μονόπρακτα δια χειρός νυχτερινών ακροβατών της θλίψης. Απαντάει στα γιατί των
απορημένων της απόρριψης και χαράζει ανεπούλωτες πληγές στις ψυχές τους.
Ο θεός Έρωτας δυστυχώς πάσχει από σοβαρή έλλειψη συγχρονισμού. Ποτέ δεν
20
“ΕΒΔΟΜΗ ΕΣΠΕΡΙΝΗ”

καταφέρνει να κάνει δυο ανθρώπους να ερωτευτούν ταυτόχρονα. Πάντα ο ένας επιλέγει να
δοθεί, ως ακριβό λάφυρο, στη μαρτυρική αναμονή του άλλου, θέτοντας παράλληλα και
τους κανόνες. Και πάντα ο ένας κυριεύεται από τον κορεσμό του απόλυτου, αναζητώντας
νέες διαδρομές, πρώτα εγκεφαλικές και κατόπιν σαρκικές.
Ο θεός Έρωτας χρόνια δεν κοιτά. Ούτε τάξεις, ούτε μόρφωση, ούτε χρώμα σάρκας και
αίματος. Όταν ανακατεύει την τράπουλα, μοιράζει ως δια μαγείας πάντα μόνο μπαλαντέρ.
Όλοι μπορούν να ερωτευτούν όλους, αρκεί να αποφασίσει το πότε. Οπλίζει το τόξο και
ερωτοτοτροπεί κατά ριπάς.
Ο θεός Έρωτας το μόνο σίγουρο είναι ότι δεν πλήττει ποτέ. Χαμογελάει μονάχα και
παγώνει το χρόνο στο βλέμμα του ανυποψίαστου θύματός του. Κι όταν βαρεθεί τις
ίντριγκες, βολτάρει στους αιθέρες με τους αριστούχους Δον Ζουάν και Ροδόλφο
Βαλεντίνο, ακούγοντας τις ιστορίες τους. Και μαζί μοιράζονται το ίδιο μυστικό. Ότι κάθε
άνθρωπος, κάθε στιγμή, είναι έτοιμος να ερωτευτεί. Αρκεί να απελευθερώσει τις αισθήσεις.
Να αφουγκραστεί το θρόισμα των φτερών του. Να ανοίξει τις θύρες της ψυχής…
21
Γιάννης Φαρσάρης

Μύρισε Άνοιξη...
Ν ΞΥΠΝΉΣΕΙΣ ΈΝΑ ΠΡΩΙΝΌ ΚΑΙ ΠΑΡΑΞΕΝΕΥΤΕΊΣ από τον απίστευτο ήλιο, τα
ανθισμένα λουλούδια, και τα ασυνήθιστα πολλά μηχανάκια στους δρόμους,
μάλλον βρίσκεσαι ακόμα σε χειμερία νάρκη. Αν προσέξεις καλύτερα και τα
πρόσωπα των ανθρώπων, θα διαπιστώσεις πως είναι περισσότερο χαρούμενα απ’ ό,τι
συνήθως. Μάλλον μπήκε για τα καλά η Άνοιξη και δεν το πήρες μυρωδιά. Τράβα μια
βαθιά ανάσα και θα συνειδητοποιήσεις πως ακόμα κι η φύση φόρεσε κολώνια για να
συμμετάσχει στη γιορτή. Είναι η δικιά της γιορτή κι είμαστε όλοι καλεσμένοι…
Α
Κάθεσαι κάποιες μοναχικές νύχτες με τσιγάρο κι αλκοόλ κι αναπολείς τα χρόνια τα
παλιά που έγραψαν ανεξίτηλα στην ψυχή σου. Μερικά φωτεινά πρόσωπα ανάβουν φωτιά
στο γκρίζο παρελθόν. Αν ξετινάξεις καλύτερα τη μνήμη σου, θα διαπιστώσεις πως η
συντριπτική πλειοψηφία από τους έρωτες που σε σημάδεψαν – ολοκληρωμένους και μη –
έλαβαν χώρα κάπου εκεί στο φωτεινό γύρισμα του χρόνου.
Δεν θα ξεχάσεις ποτέ το χάρτη που ήταν κρεμασμένος στον πίσω τοίχο της παιδικής
σου τάξης, που αναπαριστούσε σε μορφή κύκλου το χρόνο και τις τέσσερις εποχές του. Ο
Χειμώνας ήταν τοποθετημένος στο πάνω αριστερά τεταρτημόριο και η Άνοιξη στο πάνω
δεξιά. Κάθε πρωί που πήγαινες σχολείο, έτρεχες να βρεις την ημερομηνία στο χάρτη για
να προσδιορίσεις και να οριοθετήσεις το στίγμα της ημέρας. Ο Χειμώνας, με τον τρόπο
που ήταν τοποθετημένος στην εικόνα σού θύμιζε έναν κακοτράχαλο δύσκολο ανήφορο.
Μόλις όμως έμπαινε η Άνοιξη, το δάχτυλο έπαιρνε την κατηφόρα και ετοιμαζόταν για την
τελική φρενήρη κούρσα του καλοκαιριού. Και μετά πάλι απ’ την αρχή και τα χρόνια έκτοτε
κυλάνε πότε γοργά και πότε βαριεστημένα με το μυαλό σου πάντα σφηνωμένο στο χάρτη
του δημοτικού σχολείου.
22
“ΕΒΔΟΜΗ ΕΣΠΕΡΙΝΗ”

Έτσι και φέτος, μπήκε η Άνοιξη και δεν το κατάλαβες, πλακωμένος από τις δουλειές και
τις υποχρεώσεις. Φοράς ακόμα τα χειμωνιάτικα ρούχα και απορείς γιατί τον τελευταίο
καιρό ιδρώνεις χωρίς λόγο. Έπρεπε να συναντήσεις εκείνο το πρωινό τα παιδιά της
εφηβείας που πήγαιναν σχολείο με κοντομάνικο, ενώ εσύ φόραγες ακόμα το χοντρό
μπουφάν, για να σου έρθει ασυναίσθητα στη μνήμη ο σχολικός χάρτης και να ξυπνήσεις.
Κι όμως, έπρεπε να το ψυλλιαστείς μιας κι οι προτάσεις για έξοδο από τους φίλους
πολλαπλασιάστηκαν τον τελευταίο καιρό. Τα καμπανάκια άρχισαν να χτυπούν στα μυαλό
όλων, πλην του δικού σου. Κάτι θα έπρεπε να έχεις καταλάβει από τα υπερβολικά έντονα
χρώματα που φοράνε όλοι γύρω σου, ενώ εσύ έχεις μείνει κολλημένος στο γκρι χοντρό
μπουφάν. Κι όταν προχθές στο γραφείο η καλή συνάδελφος σε κέρασε φραπέ με παγάκια,
τον απήλαυσες ασυναίσθητα χωρίς ν’ αναρωτηθείς γιατί δεν ακολούθησε τη συνήθεια του
καυτού γαλλικού.
Ξεκίνα μια ανέμελη βόλτα στους δρόμους της μεγάλης πόλης, για ν’ ανακαλύψεις
εικόνες και συναισθήματα που κρατούνται καλά κρυμμένα στην κόψη του χρόνου.
Χαμογέλα στον πρώτο περαστικό που θα συναντήσεις και θα δεις τα πρόσωπό του ν’
αλλάζει εύκολα έκφραση.
Σε λίγες μέρες φτάνουν οι διακοπές που όλοι με λαχτάρα περιμένουν – άργησαν φέτος
και ανέβασαν την αδημονία στα ύψη. Η πιο λαμπρή εποχή του χρόνου είναι εδώ γύρω μας
διάχυτη στην ατμόσφαιρα των ανθρώπων. Άσε την ψυχή σου να βυθιστεί στον Επιτάφιο
θρήνο, την ιερή εαρινή ψαλμωδία που αποπνέει μοναδικό δέος και κατάνυξη.
Ο κύκλος του χρόνου πήρε την κατηφόρα, τα κορμιά γέμισαν αδρεναλίνη, και τα
βλέμματα δίψα. Μην παραβλέπεις τις στατιστικές του προσωπικού σου παρελθόντος, ο
έρωτας είναι κρυμμένος σε κάθε ανύποπτη στιγμή. Άσ’ τον να σε τουμπάρει, ανοίγοντας τις
θύρες της ψυχής να συλλέξουν ηλιαχτίδες.
Κι αν παρόλα αυτά απορείς και δεν έχεις καταλάβει ακόμα τι είναι η άνοιξη, πάρε το
αυτοκίνητο μόνος και κατευθύνσου οκνηρά προς τα βουνά. Στο πρώτο λουλούδι που θα
σου αποσπάσει το βλέμμα, σταμάτα! Κόψ’ το με απαλές κινήσεις – η φύση δέχεται να το
23
Γιάννης Φαρσάρης

θυσιάσει αποκλειστικά για πάρτη σου – και μύρισέ το. Εκεί στο μοναδικό αυτό
δευτερόλεπτο κρύβεται η Άνοιξη. Βάλε το λουλούδι στο πέτο και γύρνα στα εγκόσμια σα
να μη συμβαίνει τίποτα. Στο βλέμμα των άλλων θα καταλάβεις τη δύναμη της Σιδηράς
Εαρινής Κυρίας…
24
“ΕΒΔΟΜΗ ΕΣΠΕΡΙΝΗ”

Όνειρο εαρινής νυκτός...
Ι ΖΈΣΤΕΣ ΈΧΟΥΝ ΑΡΧΊΣΕΙ ΝΑ ΓΕΝΝΟΎΝ ΙΔΡΏΤΑ, διάθεση φυγής και προσδοκίες.
Η άνοιξη τελειώνει σε μερικές μέρες και μπαίνουμε επίσημα πλέον στο
καλοκαίρι. Τα παγάκια στο φραπέ λιώνουν με ιλιγγιώδεις ρυθμούς και το
βαθύ μπλε του ουρανού λειτουργεί ως αντανάκλαση του αντίστοιχου της θάλασσας. Τα
πολύχρωμα ελαφριά μπλουζάκια βγαίνουν απ’ τις ντουλάπες και χαρίζουν δροσιά και
ένταση στις εξόδους. Τα χαμόγελα στα μαυρισμένα πρόσωπα φεγγοβολούν μια λάμψη
αλλιώτικη κι ελπιδοφόρα. Μας αρέσει τρελά το καλοκαίρι, γιατί είμαστε Έλληνες και το
καλοκαίρι στη χώρα μας είναι υπέροχο…
Ο
Ξύπνησες μες στο άγχος το πρωί. Δεν άκουσες πάλι το ξυπνητήρι και το πρόγραμμα
είχε αρχίσει ήδη να ξεφεύγει, πριν καλά - καλά ξεκινήσει η μέρα. Παγωμένο νερό στο
πρόσωπο, βιαστικό ντύσιμο με τα ρούχα της προηγούμενης μέρας, πικρός καφές στο πόδι
και βουρ στον αγώνα της ημέρας με το στομάχι κόμπο. Κι όμως, ένα λεπτό πριν ξυπνήσεις
είχες τόσο ευχάριστη διάθεση μες στη βύθιση του ονείρου. Θα φταίνε μάλλον οι
αυγουστιάτικες διακοπές που κανόνισες κι άρχισαν ήδη να λειτουργούν υποσυνείδητα,
γεννώντας πλείστα όσα συναισθήματα υπό την ομπρέλα της προσμονής. Μες στο πρωινό
μποτιλιάρισμα οι στιγμές του ονείρου στριφογυρνάνε στη μνήμη σου διαρκώς.
Είχες, λέει, ξυπνήσει μες στο κέφι το πρωί. Είναι υπέροχο όταν ο οργανισμός
αποφασίζει μόνος του το πότε θα εγερθεί χωρίς το ξυπνητήρι - εφιάλτη που κόβει τη γλύκα
στη μέση. Κοιτώντας γύρω σου διαπιστώνεις πως δε βρίσκεσαι σε γαλαξία αστέρων σε
μέρη μαγικά κι ονειρεμένα, αλλά στο ταπεινό σου σπιτάκι, χωρίς αυτό ουδόλως να σε πτοεί
– το αντίθετο μάλιστα. Το ρολόι δείχνει αισίως περασμένες δέκα και με αργές νωχελικές
κινήσεις κατευθύνεσαι προς το τρίγωνο της πρωινής απόλαυσης: παράθυρο – στερεοφωνικό
25
Γιάννης Φαρσάρης

– καφετιέρα. Ένας ζεστός πρωινός καφές, με συνοδεία δυνατής μουσικής είναι ό,τι πρέπει
για ανάγνωση της πρωινής εφημερίδας μπροστά στο ανοικτό παράθυρο. Τα λεπτά περνούν
αργά κι ο εγκέφαλος έχει όλο το χρόνο που χρειάζεται για να διανύσει τη μακρά
στριφογυριστή διαδρομή ύπνος – ξύπνιος.
Τα πρώτα πρωινά τσιγάρα λιβανίζουν τη σκέψη και προσπαθείς να ανασύρεις στο
προσκήνιο τις υποχρεώσεις της ημέρας. Υποχρεώσεις; Άγνωστη λέξη στα όνειρα και μ’ ένα
χλιαρό πρωινό ντους ξεπλένεις τις ελάχιστες τύψεις που αναδύθηκαν στην επιφάνεια. Βαθιά
ανάσα στο ανοικτό παράθυρο, μετά λυτρωτικού χασμουρητού ξεπιάσματος και η συνέχεια
επί της ντουλάπας. Ήρθε η ώρα να φορέσεις ό,τι πιο παρδαλό ψώνισες στο ξέσπασμα της
ανοιξιάτικης νευρικής αγοραστικής θεραπείας. Ένα τελικό τσεκ στον καθρέπτη, κλείσιμο
του ματιού στο είδωλο κι ένα συνωμοτικό ψέκασμα με αναζωογονητικό άρωμα πριν την
έξοδο. Η πρωινή εξόρμηση στο κέντρο είναι αυτό ακριβώς που χρειάζεσαι. Αφήνεις το
μάτι σου ελεύθερο να περιπλανηθεί σε ό,τι του τραβάει το ενδιαφέρον κι αυτό που σου
κάνει εντύπωση είναι πως περπατάς σαν σε αργή κίνηση σε σχέση με το υπόλοιπο πλήθος.
Αποφασίζεις να μην διαθέσεις περισσότερα εγκεφαλικά κύτταρα αναλύοντας το φαινόμενο
και καλείς με το κινητό τα πιο επίλεκτα μέλη της παρέας σου. Ως εκ θαύματος, παρά το
ακατάλληλο της ώρας, όλοι ανταποκρίνονται προθυμότατα στο πρωινό κάλεσμα.
Μισή ωρίτσα μετά, όλοι ανεξαιρέτως βυθίζετε το βλέμμα στο γαλάζιο, ρουφώντας αργά
τον καφέ σας και αφήνοντας τις πιο ευχάριστες συντροφικές αμαρτίες του παρελθόντος να
σας κάνουν παρέα. Μέσα απ’ το γυαλί ηλίου παρακολουθείς την ανοδική πορεία του ήλιου
σε συνάρτηση με την καθοδική πορεία της στάθμης του φραπέ και όταν το ζενίθ του ενός
συντονιστεί με το ναδίρ του άλλου, ρίχνεις στο τραπέζι την πρόταση για
φρεσκοψαροκατάσταση. Αφού ψηφιστείς ομόφωνα, κερνάς απλόχερα τους καφέδες, και
οδηγείς την παρέα στην παραλία όπου η στεριά συναντά τη θάλασσα με σημείο τομής την
απόλαυση. Την επόμενη μία ώρα δεν ακούγεται τίποτα άλλο πέρα από αυθόρμητα γέλια
και τσουγκρίσματα ποτηριών. Στο φαγητό υπάρχει πάντα ένα επίπεδο απόλαυσης που
καθορίζεται αυστηρά από το τι είδους υποχρεώσεις έχεις μετά. Κι επειδή στην προκειμένη
26
“ΕΒΔΟΜΗ ΕΣΠΕΡΙΝΗ”

περίπτωση δεν δηλώθηκαν έγκαιρα υποχρεώσεις, η ποσότητα φαγητού και ούζου
υπερβαίνει το φυσιολογικό οδηγώντας αυτόματα στη νιρβάνα της μεσημεριανής σιέστας.
Όποιος κοιμάται το μεσημέρι, λέει μια σοφή ρήση, ζει δυο ζωές κι εσύ το επιβεβαιώνεις
αυθόρμητα καθώς ξυπνάς με φρέσκα μάγουλα το απόγευμα. Το πρόγραμμα, μετά το
απαραίτητο χασμουρητό, περιλαμβάνει γυμναστική. Δυνατές κινήσεις υπερχείλισης
ενέργειας που ξυπνούν τους μύες και ανεβάζουν την ψυχολογία. Η επόμενη υποχρέωση
περιλαμβάνει πολλαπλή συνομιλία για τη βραδινή έξοδο. Οι εναλλακτικές επιλογές μιας
συναυλίας, ενός καταπληκτικού έργου στο σινεμά και μιας έκθεσης τέχνης, θέτουν το
ζήτημα σε κινητή ψηφοφορία. Αφήνεις την πλειοψηφία να αποφασίσει και βγαίνεις στο
μπαλκόνι ν’ απολαύσεις το ηλιοβασίλεμα βυθιζόμενος στο τελευταίο πόνημα του
αγαπημένου σου συγγραφέα. Νιώθεις το αίμα σου να κυλάει στις φλέβες με διαφορετικό
παλμό και να σε γεμίζει ενέργεια.
Η βραδινή δροσιά στη συναυλία συντονίζεται άψογα με τους ήχους και τα φώτα
γεννώντας μια μαγική ατμόσφαιρα. Βρίσκεσαι να χορεύεις αγκαλιά με τα πιο αγαπημένα
σου πρόσωπα, εκείνα που έχεις κρατήσει ως απόσταγμα των περιπλανήσεών σου.
Αδημονείς να τους οδηγήσεις κατόπιν στην παραλία, για να ακούσεις τα μύχια όνειρά τους
κάτω απ’ τη φεγγαράδα.
Παίρνεις μια βαθιά ανάσα και κλείνεις τα μάτια. Υπό την επήρεια του καλοκαιριού που
έρχεται, τα όνειρα αναδύονται με μορφή φυσαλίδας μέσα σου. Θά ‘θελες να έχεις την
ευκαιρία να χαίρεσαι περισσότερο τη ζωή σου με απλές, χαλαρές, καθημερινές αποδράσεις.
Όχι τίποτε εξωτικά μαγικό, άλλωστε ο τόπος που γεννήθηκες είναι ευλογημένος. Απλά
βλέπεις να περνάνε αδιάφορα οι μέρες και βαθιά μέσα σου νιώθεις να μένει μόνο η
κρούστα από το άγχος και την πίεση. Είναι το βεβαρημένο πρόγραμμα στη δουλειά, είναι
τα χρέη των δανείων που σε κυνηγούν, είναι οι κοινωνικές υποχρεώσεις που σε πιέζουν και
σου κατατρώνε την ψυχούλα σου. Χρειάζεσαι χρόνο για τον εαυτό σου, για την οικογένειά
σου, για τους φίλους σου. Θέλεις να τους προσφέρεις κομμάτι από σένα αλλά νιώθεις
διαρκώς ελλειμματικός. Η καθημερινότητα σε αδειάζει όλο και περισσότερο και δυστυχώς
27
Γιάννης Φαρσάρης

αδυνατείς να βρεις κάπου το βύσμα του φορτιστή για να γεμίσεις ξανά τη μπαταρία σου.
Προχθές κανόνισες τις αυγουστιάτικες διακοπές και έχεις εναποθέσει εκεί όλες σου τις
ελπίδες. Το μυαλό σου έχει κολλήσει στις δυο εκείνες ονειρεμένες βδομάδες που θα φύγεις
μακριά και θα τα αφήσεις όλα πίσω. Όταν το ξανασκέφτεσαι όμως, κάτι δε σου αρέσει. Μια
ιδέα σού βάζει φουρνέλο στο ιδεατό οικοδόμημα των διακοπών: Μήπως τελικά δεν έχει
σημασία πώς περνάει κάποιος στις δεκαπέντε μέρες των διακοπών του, αλλά στις υπόλοιπες
τριακόσιες πενήντα μέρες του χρόνου;
28
“ΕΒΔΟΜΗ ΕΣΠΕΡΙΝΗ”

Μπορώ να έχω τετρακόσια δράμια ονείρου δωρεάν;
ΥΠΝΆΣ ΤΟ ΠΡΩΊ ΚΑΙ ΣΚΟΥΝΤΟΥΦΛΏΝΤΑΣ ΚΑΤΕΥΘΎΝΕΣΑΙ προς το σαλόνι. Ανοίγεις
διάπλατα την κουρτίνα και κοιτάς ψηλά τον ουρανό. Είναι μια συνήθεια που
έχεις από παιδί, καθώς ο καιρός αντανακλά άμεσα στην ψυχολογία σου. Οι
μουντές μέρες είναι το χειρότερό σου. Ευτυχώς σήμερα έχει λιακάδα. Μπήκε καλοκαίρι,
το ξέχασες; Αλήθεια, τι μέρα είναι; Κυριακή! Γι’ αυτό έχει τόση ησυχία έξω. Λίγο
παγωμένο νερό στο πρόσωπο κι η μέρα ξεκινάει…
Ξ
Ετοιμάζεις έναν καυτό ελληνικό, τον πρώτο καφέ της ημέρας. Ρουφάς το καϊμάκι με
θόρυβο, η μοναξιά άλλωστε είναι η καλύτερη παρέα για να απολαμβάνεις τον ελληνικό σου.
Μόλις ξεκαθαρίζει λίγο το τοπίο στο μυαλό, το χέρι σου απλώνεται αυτόματα προς το
τηλεκοντρόλ. Ένα νανοδευτερόλεπτο προτού η πίεση του δάχτυλου στο κουμπί σε
οδηγήσει στον τετράγωνο επίπεδο κόσμο, μια σπίθα σε διαπερνά. Η αποχαύνωση είναι ό,τι
ακριβώς δεν χρειάζεσαι. Μια χαλαρή μουσική είναι ό,τι ακριβώς χρειάζεσαι. Συνεχίζεις να
ρουφάς τον ελληνικό με ακόμα περισσότερο θόρυβο…
Μεσημέριασε κι αρχίζεις να επεξεργάζεσαι τις εναλλακτικές διεξόδους για να
αξιοποιήσεις την Κυριακή σου. Το πρωτόκολλο επιτάσσει μεσημεριανό καφέ στην πλατεία.
Φέρνεις στο νου σου την εικόνα. Η πλατεία ξεχειλίζει από το πολύχρωμο αραχτό πλήθος.
Στα τραπέζια που η παρέα αποτελείται μόνο από άνδρες, οι καρέκλες έχουν γυρίσει προς
την πασαρέλα, σαν σε σινεμά. Τα μάτια ακολουθούν συντονισμένα τις περαστικές υπάρξεις,
σαν τους επίσημους στις παρελάσεις. Κάθε τρία τέρμινα ο λαιμαργότερος σκουντάει το
λαιμαργότατο. «Μητσάκο, δες ένα μωρό!». Οι κουβέντες κινούνται αυστηρά στο εξωτικό
τρίγωνο “ποδόσφαιρο – πολιτική – γυναίκες”. Και κάθε φορά που το γλυκό για να δέσει
χρειάζεται λίγο σαντιγί, προσθέτονται και μερικοί στίχοι από την επική Φανταριάδα.
29
Γιάννης Φαρσάρης

«Είμαι πάλιουρας, που λες, αραχτός στη σκοπιά χωρίς κράνος, με φραπέ, κρουασάν και γουόκμαν και
ξαφνικά ακούω τον τριάστερο να μουγκρίζει από μακριά “είκοσι Φι!”». Μόλις ολοκληρωθεί ο
πρώτος κύκλος των τριγωνικών συνομιλιών, ο καλλιτέχνης κομπολογοκράτορας προχωρά
στο παρασύνθημα: «Μάγκες, πρέπει να κάνουμε μια μπίζνα να τα κονομήσουμε, αλλά τι;».
Σύμπασα η παρέα, γνέφει καταφατικά και πέφτει σε βαθύ συλλογισμό, σουφρώνοντας τα
χείλη. Αμέσως μετά ακολουθεί συλλογικός στεναγμός και ύψωση του βλέμματος στο
νυφοπάζαρο με ταυτόχρονη ρουφηξιά διάρκειας τεσσάρων δευτερολέπτων από τον “φραπέ
γλυκό με γάλα”.
Στα τραπέζια που η παρέα είναι μικτή, οι καρέκλες είναι γυρισμένες προς τα μέσα. Τα
ζευγαράκια κάθονται πάντα δίπλα, με τα χέρια πλεγμένα σε αλυσίδα, ενώ σχεδόν πάντα ο
αρσενικός αντίχειρας χαϊδεύει απαλά τις θηλυκές δακτυλικές αρθρώσεις. Μόλις πάρει το
λόγο ο άνδρας να αναπτύξει τη βαθιά φιλοσοφική του σκέψη, η καλή του τον κοιτάζει ίσια
στα μάτια και γνέφει διαρκώς καταφατικά το κεφάλι με θαυμασμό. Αν στην παρέα κάνει το
λάθος και βρεθεί μπάκουρος, ανεξαρτήτως φύλου, μαύρο φίδι που τον έφαγε – τα μέλια του
ως άνω ζευγαρακίου κάνουν τη μέρα - νύχτα και αναγκάζεται να κρατήσει φανάρι. Γι’ αυτό
και το φίδι είναι μαύρο, για να κρύβεται στο σκοτάδι.
Αν η παρέα αποτελείται μόνο από ζευγάρια, τότε εκπληρώνεται απόλυτα το αρχέτυπο
ελληνικό τρίπτυχο: “Φραπές – Φωνασκία – Οικογένεια”. Οι τετράπαχες κυριακάτικες
εφημερίδες στολίζουν το τραπέζι και κανείς δεν τολμά να τις ανοίξει, για να μη χυθεί το
χαρτομάνι στο πάτωμα. Οι κουβέντες περιφέρονται για μια ακόμα φορά γύρω από τα ίδια
και τα ίδια. Όλο και κάποιος κοινός γνωστός θα ψάχνει είτε δουλειά, είτε γυναίκα να
ερωτευτεί, είτε σπίτι να αγοράσει, είτε λεφτά να ξεχρεώσει τις πιστωτικές. «Αν ακούσεις κάτι
πάρε με στο κινητό, μην το ξεχάσεις ε;». Την ώρα του λογαριασμού θα βάλουν όλοι το χέρι
στην τσέπη για να πληρώσει ο καθένας τα δικά του, όπως έκαναν από παλιά χλευαζόμενοι
οι τουρίστες. Ό,τι κοροϊδεύεις το λούζεσαι. Τα ελάχιστα λεπτά που μεσολαβούν ανάμεσα
στο “ευχαριστώ” του σερβιτόρου και στο “πάμε;” του πιο πεινασμένου, το μόνιμο θέμα
συζήτησης είναι το πόσο ακρίβυνε ο καφές στην Ελλάδα. «Θυμάσαι όταν ήμασταν φοιτητές,
30
“ΕΒΔΟΜΗ ΕΣΠΕΡΙΝΗ”

που τον πίναμε με δυο κατοστάρικα;». Αφού συμφωνήσουν όλοι μελαγχολικά, σηκώνονται με
νωχελικές κινήσεις. Η αλήθεια είναι ότι βαραίνει το κεφάλι αν το φορτώσεις με
πολυκοσμία, λογοδιάρροια, καφεΐνη και νικοτίνη. Μην παραλείψεις να λογαριάσεις και τη
χθεσινοβραδινή αλκοόλη, που σιγά μην πρόλαβε να απορροφηθεί σε τόσες λίγες ώρες. Η
κοινή πεζοπόρα διαδρομή ακολουθείται αγκαζέ μέχρι τη διασταύρωση, με κλεφτές ματιές
στις βιτρίνες. Η ερώτηση «εσείς που έχετε παρκάρει;» ακολουθείται από το διθυραμβικό
«όμορφα περάσαμε, να το κανονίζουμε να βγαίνουμε πιο συχνά να τα λέμε» και κλείνει με το
τελετουργικό “φιλιούνται – αγκαλιάζονται”. Στην, κατά ζεύγη, χωριστή διαδρομή προς τα
αυτοκίνητα το λόγο έχουν πάντα οι γυναίκες: «Πω - πω, πώς πάχυνε έτσι η Μαρία, χάλια
έγινε!» - «Αμάν πια αυτός ο φίλος σου ο Γιώργος, τόσα λεφτά βγάζει, ούτε τον καφέ δε μας
κέρασε!». Και οι άρρενες σύντροφοι συναινούν μεν, σιωπηλά δε, με βαθιά ανάσα.
Άλλος ένας υπέροχος κυριακάτικος καφές έφτασε στο τέλος του. Τώρα που το
ξανασκέφτεσαι, σου μοιάζει με χιλιοπαιγμένη ελληνική ταινία. Σιγά μην είναι από τις
αριστουργηματικές του ’60, μάλλον βιντεοκασέτα του ’80 θυμίζει. Πόσο είπαμε τον
χρεώνουν τον καφέ στην πλατεία; Ακριβά; Για σκεφτείτε το ξανά. Δεν ακρίβυνε ο καφές, η
ματαιοδοξία μας κοστίζει πια πολύ περισσότερο. Αν ένα αγαθό παραμένει πάντα δωρεάν
στη ζωή, αυτό είναι τα όνειρα – τα αληθινά όμως, όχι αυτά που μας σερβίρονται στην
τετράγωνη πλανεύτρα εννιά με έντεκα κάθε βράδυ…
31
Γιάννης Φαρσάρης

Ανήκομεν εις την Βίσσην...
ΑΤΑΜΕΣΉΣ ΤΟΥ ΚΑΛΟΚΑΙΡΙΝΟΎ ΚΑΎΣΩΝΑ αποφασίζεις να επισκεφθείς την
πρωτεύουσα για μερικές χαλαρές μέρες, τώρα που οι άποικοί της εκδράμουν
κατά συρροή προς αναζήτηση νησιωτικής δροσιάς. Όλοι οι επαρχιώτες,
πατώντας το πόδι τους στη μεγαλούπολη, βιώνουν μια αίσθηση διαφορετικότητας κι έναν
αέρα αλλιώτικο. Λες να φταίει το καυσαέριο, αναρωτιέσαι. Μπα, έχουμε κι εμείς στην πόλη
μας αρκετό. Οι φίλοι σου σε υποδέχονται με μια αγχωμένη αγκαλιά και μια υπόσχεση: Θα
σε πάμε στα καλύτερα, για να δεις πώς περνάμε εμείς εδώ…
Κ
Έχεις φέρει μαζί σου το πιο μοδάτο κουστούμι σου, για να είσαι στο κλίμα όπου κι αν
πάτε. Το Σαββατόβραδο κανονίστηκε ήδη: Θα πάμε παραλιακή… Εκείνο που σου κάνει
εντύπωση είναι η αίσθηση προσμονής στην ατμόσφαιρα και το άγχος να κλείσετε τραπέζι.
Το ταξίδι στο κέντρο της showbizland ξεκινάει με ατελείωτες συνεννοήσεις στα κινητά και
μεγάλες δόσεις μέικ απ στα κουρασμένα αινιγματικά θηλυκά πρόσωπα. Το καραβάνι
περισυλλογής επίδοξων ξενύχτηδων ξενυχτάει με κύκλους στους δρόμους της πρωτεύουσας,
που όσο κι αν αδειάσει, το μποτιλιάρισμα δεν το αποφεύγει. Η παραλιακή σού φαίνεται
ατελείωτη, όμως το cd player στη διαπασών σε βάζει στο κλίμα για το τι πρόκειται να
ακολουθήσει…
Το πανηγύρι έχει για τα καλά αρχίσει και από μακριά τα φώτα και οι τεράστιες αφίσες
δείχνουν το προορισμό. Το ότι εσένα σε παραπέμπουν στην κιτς ατμόσφαιρα των 80’s
αποφεύγεις να το σχολιάσεις. Η ουρά για το πάρκινγκ είναι ατελείωτη και δεκάδες
πιτσιρίκια παρκαδόροι αναλαμβάνουν δράση. Το δικό σας συμβατικό αυτοκινητάκι
χάνεται κάπου μέσα στο συρφετό, εν αντιθέσει με τα πανάκριβα κάμπριο, λίμο και τζιπ που
μοστράρουν φρεσκογυαλισμένα μπροστά στην είσοδο. Οι γυναίκες της συντροφιάς
32
“ΕΒΔΟΜΗ ΕΣΠΕΡΙΝΗ”

διορθώνουν το ντύσιμό τους και όλοι μαζί κατευθύνεστε προς την είσοδο. Μερικοί
γραμμωμένοι φερέλπιδες με σκληρό βλέμμα και σύστημα ενδοσυνεννόησης ρυθμίζουν τη
ροή εισόδου στο ναό της τέχνης. Η ώρα είναι ήδη έντεκα και παρατηρείς ασχολίαστα ότι η
ροή σταματάει για να περάσουν με προτεραιότητα μερικές συντροφιές μεγαλόσχημων.
Όλοι γύρω σου διαθέτουν καρτερικότητα και υπακούν πειθήνια στους κανόνες. Η μεγάλη
στιγμή έφτασε κι ένας νεαρός αναλαμβάνει να σας οδηγήσει στο τραπέζι σας.
Ακολουθείς το ρεύμα και νιώθεις να εισέρχεσαι σ’ έναν αλλιώτικο πολιτισμό. Το μαγαζί
είναι σχεδόν γεμάτο κι εσύ προσπαθείς να συλλάβεις την ηλεκτρισμένη ατμόσφαιρα και να
συνθέσεις το παζλ. Σας οδηγούν κάπου στο βάθος και καθήμενος ανοίγεις το βλέμμα για
να μπεις στο κλίμα. Η χωροθεσία είναι αυστηρά πενταζωνική: Πρώτα τραπέζια πίστα,
δεύτερα τραπέζια πίστα, τρίτα τραπέζια πίστα, μπαρ όρθιων και εξώστης. Το γεγονός ότι η
εξαμελής συντροφιά σου βρίσκεται στριμωγμένη σ’ ένα τραπέζι τεσσάρων θέσεων στην
τρίτη ζώνη με μακρινή διαγώνια θέα στην πίστα, το αφήνεις να περάσει στο ντούκου.
Άλλωστε φιλοξενούμενος είσαι και οι δικοί σου έσπευσαν να σε φέρουν «στα καλύτερα».
Το μπουκάλι που κοσμούσε το τραπέζι ανοίγει και αρχίζει η μετάγγιση αλκοόλ με
επινίκια τσουγκρίσματα. Ανάβεις τσιγάρο και προσπαθείς να οριοθετήσεις το ναό. Τα
τραπέζια παντού γύρω σου είναι ασφυκτικά γεμάτα και όλοι λάμπουν και γελούν ανέμελα
κάτω από τα φώτα που στριφογυρίζουν ενοχλητικά, θυμίζοντάς σου μεταλλαγμένη
ντισκοτέκ. Η μουσική από τα ηχεία είναι αρκετά δυνατή δυσκολεύοντας την επικοινωνία,
κανείς όμως δεν δείχνει να ενοχλείται. Οι ζευγαρωμένοι αγκαλιάζονται τρυφερά
τσουγκρίζοντας τα ποτήρια, οι δε ελεύθεροι απλώνουν το βλέμμα στο χώρο ζουμάροντας
σε ξεχωριστές παρουσίες. Το βλέμμα σου πέφτει σε πλατινέ νεαρές, με ιδιαίτερα έντονο
βάψιμο, προκλητικό ντύσιμο στις αποχρώσεις της λεοπάρδαλης και μάτια ψυχρά, άδεια και
αινιγματικά, που δείχνουν να απολαμβάνουν τα καυτά βλέμματα. Κόσμος πάει κι έρχεται
και οι σερβιτόροι με απίστευτες ταχύτητες μεταφέρουν μπουκάλια, ξηρούς καρπούς και
φρούτα. Η ατμόσφαιρα είναι ζεστή με υψηλές δόσεις προσμονής.
Γύρω στις δώδεκα η μουσική σταματάει και στην πίστα εμφανίζονται οι πρώτοι νεαροί
33
Γιάννης Φαρσάρης

τραγουδιστές. Η ψυχολογία του κόσμου δεν αλλάζει και πολύ και τα ποτήρια συνεχίζουν να
ανεβοκατεβαίνουν. Ένα ποτ-πουρί γνωστών λαϊκών ασμάτων αρχίζει και στο βλέμμα των
νεαρών αοιδών διακρίνεται μια αγωνία να αποσπάσουν την προσοχή. Οι κινήσεις τους είναι
προκλητικές, η προσπάθεια που καταβάλλουν μεγάλη, το αποτέλεσμα όμως πενιχρό.
Ξέρουν κατά βάθος ότι κανείς δεν ήρθε για να δει αυτούς, ελπίζουν όμως ότι το αύριο θα
τους ανήκει στις μαρκίζες. Οι πρώτες λουλουδούδες κάνουν την εμφάνισή τους νωχελικά.
Η νύχτα προχωράει και η κινητικότητα μεγαλώνει. Όλα τα τραπέζια έχουν γεμίσει πλέον
ασφυκτικά και οι τραγουδιστές καταβάλλουν ακόμα πιο φιλότιμες προσπάθειες να
ανεβάσουν το ρυθμό. Εκατοντάδες τσιγάρα ανάβουν νευρικά κι ένας ψίθυρος απλώνεται
στην αίθουσα. Άντε τελειώνετε επιτέλους, δεν ήρθαμε εδώ για να ακούμε εσάς να
γαβγίζετε…
Το ρολόι του κόσμου είχε χτυπήσει προ πολλού μεσάνυχτα, όταν τα φώτα σβήνουν
εντελώς. Μια γνώριμη μελωδία αρχίζει να δονεί την ατμόσφαιρα. Ένα χειροκρότημα
απλώνεται αυθόρμητα και τα μάτια καρφώνονται στη σκηνή μέσα σε απόλυτη σιωπή. Η
διάσημη φωνή απλώνεται στην αίθουσα, ένας και μοναδικός προβολέας φωτίζει την πίστα
και όλοι ξεσπούν σε ντελίριο ενθουσιασμού. Μετά από τέτοια προσμονή κι εγώ να
εμφανιζόμουν στην πίστα, όλοι θα παραληρούσαν, σκέφτεσαι. Ένα διαστημικό σκηνικό
έχει στηθεί και μια σκάλα κατεβαίνει από τον ουρανό μέσα σε προβολείς, καπνό και
οχλαγωγία. Με το που ανάβουν τα φώτα, αρχίζει η βροχή από τα γαρίφαλα. Η διάσημη
αοιδός υποκλίνεται στο αφηνιασμένο πλήθος, ενώ ψιθυρίζει το ρεφρέν που έπαιζε μονίμως
όλο το χειμώνα στα ραδιόφωνα της χώρας. Το πανηγύρι μόλις αρχίζει…
Η προσμονή, η γνώση κάθε στίχου των τραγουδιών σε συνδυασμό με το αλκοόλ και τη
νικοτίνη δημιουργούν ένα εκρηκτικό μίγμα. Όλοι μα όλοι δείχνουν να απολαμβάνουν στο
έπακρο τις στιγμές. Άπαντες χειροκροτούν και βγάζουν τον πόνο που κρύβουν μέσα τους
με μισόκλειστα μάτια. Η συνταγή έχει πετύχει απόλυτα. Η σταρ δίνει τη δικιά της
παράσταση στη σκηνή, λαμπερή και απαστράπτουσα. Το σκηνικό έχει στηθεί μοναδικά και
οι μουσικοί, αλλά και οι χορευτές, δίνουν τον καλύτερό τους εαυτό. Ο κόσμος περνάει
34
“ΕΒΔΟΜΗ ΕΣΠΕΡΙΝΗ”

υπέροχα σ’ ένα γλέντι όπου η καθημερινότητα και τα προβλήματά της δεν έχουν καμία
θέση. Κάθε στίχος και κάθε νότα διεγείρει τις ψυχές και οδηγεί τα κορμιά στην πίστα να
χορέψουν το δικό τους ζεϊμπέκικο καρδιάς. Ο καθένας γίνεται πρωταγωνιστής στο δικό του
τρίλεπτο λύτρωσης. Η βραδιά κυλάει μαγικά και κάνει την απόσβεσή της και με το
παραπάνω…
Το ξημέρωμα τους βρίσκει όλους κουρασμένους αλλά λυτρωμένους. Το αλκοόλ ρέει
άφθονο πια στο αίμα, η ένταση έχει φύγει και η αίσθηση ενός αδειάσματος από βάσανα και
προβλήματα είναι διάχυτη. Κανένας δεν παραπονιέται για τον υψηλό λογαριασμό, το
φιλοδώρημα στο παιδί που φέρνει το αυτοκίνητο είναι μεγάλο, και η μόνη ανησυχία πια
είναι το αλκοτέστ. Στην επιστροφή κανείς δε μιλάει. Τα συναισθήματα έχουν αδειάσει
εντελώς μετά την κορύφωση και μόνο κάποιο ρεφρέν ακούγεται ψιθυριστά από τα μέλη της
συντροφιάς. Ίσως η ώρα να έφερε στο νου τη μεγάλη του αγάπη που δεν υπάρχει πια στη
ζωή του. Τέτοιες στιγμές βγαίνουν στην επιφάνεια συναισθήματα που σημάδεψαν βαθιά και
ισόβια.
Τους παρατηρείς όλους να βρίσκονται σε μια νηφάλια νάρκωση. Πέρασαν καλά, αυτό
είναι το μόνο βέβαιο. Τι σημασία έχει αν εσύ τα βλέπεις όλα αυτά σαν ένα καλοστημένο
παιχνίδι τζίρου όπου τηλεόραση, ραδιόφωνα και περιοδικά διαπλέκονται σ’ ένα παιχνίδι
προβολής, δημιουργίας μύθων και μάρκετινγκ; Όλα είναι καλοσχεδιασμένα λεπτομερώς
και δουλεύουν βάσει προγράμματος. Οι ίματζ-μέικερς κάνουν επιστημονικά τη δουλειά
τους και χτίζουν διασημότητες πάνω στην πλάτη του απλού καθημερινού εργαζόμενου.
Είδες όμως την ψυχή του απλού εργαζόμενου να ανοίγει και να ρουφάει στιγμές
διασκέδασης. Τι σημασία έχει αν το πλήρωσε ακριβά; Σημασία έχει πως μέσα στο συρφετό
ο καθένας βρήκε μερικά αυθεντικά δευτερόλεπτα δικά του. Η ψυχή του άντλησε τη δύναμη
να συνεχίσει να αγωνίζεται. Κοιτάς τον ήλιο που χαρίζει στον κόσμο το πορφυρό του
ξημέρωμα και σκέφτεσαι πως ακόμα κι έτσι, το χαμόγελο που είδες αξίζει. Κάτι αληθινό
κρύβεται ακόμα και πίσω από το μάρκετινγκ της ψυχής…
35
Γιάννης Φαρσάρης

Άστρα μη με μαλώνετε
ΎΠΝΗΣΕΣ ΚΕΦΆΤΗ ΤΟ ΠΡΩΊ..! Η Σελήνη σου διανύοντας τον 6ο οίκο της δέχεται
ήδη όψεις από τον Πλούτωνα, ενώ αναμένει λίγο αργότερα και όψεις από τον
Ουρανό. Μια εσωτερική ενέργεια σε κυριεύει συνοδευόμενη από θέληση για
διάκριση και επίτευξη στόχων. Τις τελευταίες μέρες είχες μια ροπή προς τη σκληρότητα
και την αυστηρότητα που προερχόταν από τον εκνευρισμό και την ένταση της κάθε ώρας.
Θα πρέπει να την περιορίσεις κάπως με περίσσεια ξεκούραση. Ευτυχώς που στις κάθε
λογής δραστηριότητές σου χρησιμοποιείς την έμφυτη διαίσθηση και προνοητικότητά σου,
ξεφεύγοντας από πλάνες και απερισκεψίες που συχνά οδηγείσαι, λόγω της βιαστικής σου
φύσης…
Ξ
Η μέρα προμηνύεται δύσκολη. Αν ρισκάρεις αρκετά, καμία σημερινή σου ενέργεια δεν
θα μείνει αναξιοποίητη. Θα πρέπει όμως να φυλαχτείς από έντονες συζητήσεις, ιδιαίτερα με
άτομα που δεν γνωρίζεσαι αρκετά. Σε ένα πιο πραγματικό επίπεδο, οι καταστάσεις που
βρίσκονται πέρα από τον έλεγχό σου θα αλλάξουν ριζικά, ιδιαίτερα σε θέματα που
αφορούν κοινή ιδιοκτησία με κάποια άλλα άτομα. Καλό όμως είναι να μην βιαστείς να
μοιραστείς καλοπροαίρετα τις όποιες επιτυχίες σου με όποιο πρόσωπο βρεθεί μπροστά
σου.
Τη σημερινή μέρα σε απασχολούν οι βαθιές αιτίες, οι παρασκηνιακοί και κρυφοί λόγοι
για όλα τα πράγματα, τα μυστικά της ζωής και του θανάτου. Σου επιφυλάσσονται αρκετές
συγκινήσεις, οι οποίες θα σου δημιουργήσουν νέες εμπνεύσεις και οράματα μέσα σου.
Κάποια από αυτά τα συναισθήματα σού δημιουργούν ενοχές, καθώς αισθάνεσαι κατώτερη
των περιστάσεων. Όμως, κάποιες λέξεις ή ενέργειες αγαπημένων προσώπων ακουμπούν
καλά κρυμμένες ευαίσθητες χορδές σου, που σε αγχώνουν και σε κάνουν να φέρεσαι
36
“ΕΒΔΟΜΗ ΕΣΠΕΡΙΝΗ”

αποστασιοποιημένα. Περνάς μια κρίσιμη δοκιμασία των πιστεύω σου και οφείλεις να κάνεις
μια εκ βαθέων επανεξέταση των βασικών σου απόψεων για τη φύση και τα ιδανικά. Πρέπει
να προσέξεις όμως, γιατί ο σταυροφόρος ή ο φανατικός που κρύβεις μέσα σου βγαίνει στην
επιφάνεια και φτάνεις στα άκρα, στην προσπάθειά σου να ανακαλύψεις την αλήθεια.
Στα αισθηματικά σου, μια δυσάρεστη έκπληξη σε περιμένει από τον σύντροφό σου. Θα
απειλήσει ότι θα σε αφήσει με το αιτιολογικό ότι οι θεωρίες σου και η ονειροπόλησή σου
δεν τον καλύπτουν όπως παλαιότερα. Θα πρέπει να διατηρήσεις ένα αφηρημένο κλίμα,
υπερασπιζόμενη αυτά που θεωρείς πολύτιμα στη ζωή. Δεν θα πρέπει όμως να διστάσεις να
αναγνωρίσεις τα λάθη σου, σκεπτόμενη ρεαλιστικά όσον αφορά τις προσδοκίες σου από
εκείνον. Άμεσα οφείλεις να λύσεις παλαιότερες παρεξηγήσεις σας, λαμβάνοντας μια πιο
υπεύθυνη συμπεριφορά απέναντί του. Συνεπακόλουθα θα έχεις να αντιμετωπίσεις και μια
νέα ανδρική παρουσία, διαφορετική από όσες έχεις συνηθίσει και ο μαγνητισμός που θα
ασκήσει πάνω σου θα αποτελέσει απρόοπτη επιρροή.
Στα επαγγελματικά σου, θα έχεις ευχάριστες εξελίξεις στην καριέρα σου, που θα
κατοχυρώσουν καλύτερα τις ισορροπίες που έχεις δημιουργήσει. Θα πρέπει όμως να
προσπαθήσεις πιο σκληρά, χωρίς να είσαι ισχυρογνώμων. Τα υλικά οφέλη που αναμένεις να
σου δοθούν, θα αργήσουν λίγο, δοκιμάζοντας την πίστη σου και την ανωτερότητά σου.
Όλα τα ερεθίσματα που λαμβάνεις σήμερα στη δουλειά, θα πρέπει να τα
αποκωδικοποιήσεις, αποφεύγοντας ολοκληρωτικά το σαρκασμό σε οποιαδήποτε του
μορφή.
Κατά την διάρκεια της ημέρας έρχεσαι διαρκώς αντιμέτωπος με πλευρές του εαυτού σου
που συνήθως κρατάς μυστικές ή δεν έχεις ιδέα ακόμα και για την ύπαρξή τους. Βαθιά
κρυμμένα συναισθήματα και ψυχολογικά κατάλοιπα βγαίνουν στην επιφάνεια. Ίσως σήμερα
είναι η πιο κατάλληλη στιγμή να εξαλείψεις αυτές τις δυνάμεις που σε επηρεάζουν και σε
σαμποτάρουν χωρίς να το αντιλαμβάνεσαι. Σήμερα είναι μια καλή ημέρα να ξεκινήσεις σε
βάθος την μελέτη των ονείρων σου, πραγματικών και θεωρητικών ή να ξεκινήσεις κάποια
μορφή ψυχοθεραπείας. Ο υπνωτισμός και άλλες μέθοδοι που διεισδύουν στα βαθύτερα
37
Γιάννης Φαρσάρης

στρώματα του μυαλού σου, θα με βοηθήσουν ιδιαίτερα αυτήν την ημέρα.
Μια παράξενη εσωτερική δυσαρέσκεια σε έχει καταλάβει, που ίσως να έχει τις ρίζες της
σε κάποια παλιά λάθη σου ή στο ότι δεν εκμεταλλεύτηκες σωστά τις ευκαιρίες που σου
παρουσιάστηκαν κάποτε. Αυτό που πρέπει να συνειδητοποιήσεις σήμερα είναι ότι λίγα
πράγματα μπορείς να αλλάξεις από το παρελθόν και καλό είναι να στραφείς στο τι θα
κάνεις σωστά στο μέλλον. Θα πρέπει να αποφύγεις την απαισιοδοξία ή τις υπερβολές όταν
βρίσκεσαι μόνη σου. Η βαθιά, εσωτερική και μονομερής κατανόηση των κινήτρων και των
παρορμήσεών σου, σε παρακινεί να αλλάξεις την κατεύθυνση και την πορεία που θα
ακολουθήσεις από εδώ και πέρα. Υπάρχει κάποιο στοιχείο "μοιραίου" και κάποιες έξω από
τον έλεγχό σου καταστάσεις, που σε ωθούν να ακολουθήσεις κάποιον εντελώς διαφορετικό
δρόμο από αυτόν που συνειδητά έχεις επιλέξει.
Από τη φύση σου είσαι ευαίσθητη, τρυφερή και συμπονετική. Μερικές φορές η
ντροπαλοσύνη σου σε εμποδίζει να γνωρίσεις αυτόν που θα μπορούσε να είναι ο ιδανικός
σύντροφος, επειδή και μόνο βρίσκεσαι διαρκώς στο παρασκήνιο. Είσαι ευχαριστημένη να
ζεις στη χώρα της αυταπάτης, πεισμένη ότι μια μέρα θα έλθει στη ζωή σου ο πρίγκιπας
χωρίς να κάνεις το παραμικρό για να τον θέλξεις προς το μέρος μου. Είναι καιρός να
βγάλεις τα ροζ γυαλιά σου. Αυτό ίσως να συμβαίνει στα παραμύθια, αλλά η σημερινή ζωή
σου είναι πολύ διαφορετική από αυτήν του χθες. Παρόλο που είναι θαυμάσιο να
συναντήσεις κάποια τόσο ρομαντική ψυχή, δεν θα σε βλάψει καθόλου να αποκτήσεις λίγη
κοινή λογική. Δεν χρειάζεται να αλλάξεις πάρα πολύ, γιατί είναι πολύ αναζωογονητικό να
συναντήσεις κάποιον που ακόμη πιστεύει ότι υπάρχει αληθινή αγάπη, όμως θα πρέπει να
προσπαθήσεις να σκέφτεσαι λίγο περισσότερο το μέλλον, αντί να ζεις στο δικό σου
μικρόκοσμο. Γι' αυτό, αν θέλεις όχι μόνο να σαγηνεύσεις αλλά και να κρατήσεις το νέο σου
εραστή δίπλα σου, θα πρέπει να αρχίσεις να υποκρίνεσαι ότι δεν είσαι τόσο ανεξάρτητη
όσο φαίνεσαι.
Κυρίως όμως θα πρέπει να σταματήσεις κάθε πρωί να διαβάζεις το ωροσκόπιό σου..!
38
“ΕΒΔΟΜΗ ΕΣΠΕΡΙΝΗ”

Η φανέλα με το 1
ΤΑΝ ΚΑΛΟΚΑΊΡΙ ΤΟΥ ’82 όταν κόλλησες το μικρόβιο του ποδοσφαίρου,
παρακολουθώντας το Μουντιάλ στα γήπεδα της Ισπανίας. Πολύχρωμες
φανέλες, έγχρωμοι ποδοσφαιριστές, εξωτικά ονόματα κι ένα πολύ καλό
μάθημα: στο ποδόσφαιρο, όπως και στη ζωή, δεν κερδίζει πάντα ο καλύτερος. Τι κι αν
χορεύει ο βραζιλιάνος σάμπα σε πράσινο χαλί, την κούπα την σηκώνει ο μεσόγειος λατίνος
διδάσκοντας μαθήματα απλού κατενάτσιο. Κάπου εκεί γεννήθηκε μέσα σου το δίλημμα
που σε κατατρέχει ακόμα: να αγωνίζεσαι για τις εντυπώσεις και το χειροκρότημα ή για το
αποτέλεσμα;
Η
Τη βαρύτιμη χρυσή υδρόγειο την είχε σηκώσει σ’ εκείνο το Μουντιάλ ο υπέργηρος
τερματοφύλακας Ντίνο Τζοφ και απ’ όλο το σκηνικό, στα παιδικά σου μάτια γεννήθηκε η
απορία γιατί φορούσε γκρι φανέλα ενώ όλοι οι υπόλοιποι μπλε. Αυτή η διαφορετικότητα
στην εμφάνιση μεταμόρφωσε μέσα σου τους τερματοφύλακες σε ήρωες άλλης κλάσης. Και
μόνο το γεγονός ότι έχουν την πολυτέλεια να φοράνε φανέλα της επιλογής τους, μακριά
από τη λογική της ομοιομορφίας, σε συνδυασμό με τις βάτες και τα γάντια, τους έκανε να
φαντάζουν σαν ρομπότ – φύλακες της κολάσεως. Το Νο 1 στην πλάτη αποδείκνυε
έμπρακτα την αναγνώριση του ρόλου και της αξίας τους – με τίποτα δεν μπόρεσες να
χωνέψεις το Νο 71 του Αντώνη Νικοπολίδη και το Νο 1 στην πλάτη του Παντελή Καφφέ.
Την πρώτη φορά που πήγες πιτσιρικάς στο γήπεδο έχασες όλο το ματς κοιτώντας διαρκώς
τον τερματοφύλακα – κάτι που σου στερούσε η τηλεόραση ακολουθώντας την μπάλα.
Είδες έναν φουσκωμένο μοναχικό γίγαντα να κοιτάει χαλαρός το παιχνίδι σε αντίθεση με
τους υπόλοιπους που έτρεχαν σαν παλαβοί πίσω απ’ το τόπι. Κι όταν έκανε κάποια
θεαματική απόκρουση στην περιοχή του, έτρεχαν όλοι οι αμυντικοί να τον αγκαλιάσουν σα
σωτήρα. Άσε που έχει και βάσει κανονισμών περισσότερα δικαιώματα από τον απλό θνητό
39
Γιάννης Φαρσάρης

παίκτη: Μπορεί να πιάσει την μπάλα με τα χέρια και σπανιότατα αντικαθίσταται με αλλαγή.
Η μοίρα τον θέλει εξ ορισμού είτε θεατή είτε πρωταγωνιστή. Μια μαγική του εκτίναξη
μπορεί να τον κάνει πρωτοσέλιδο – μια γκέλα στην έξοδο μπορεί να του απονείμει τα
γαλόνια του “τροχονόμου”. Σε κάθε περίπτωση πάντως περνάει συχνά - πυκνά τη
διαδικασία του εκτελεστικού αποσπάσματος με την μπάλα στα έντεκα βήματα. Αν δεχτεί
το τέρμα, κανένας δεν πρόκειται να τον κατηγορήσει – αν το αποκρούσει, ανεβαίνει στα
ουράνια. Ο ποδοσφαιριστής που εκτελεί έχει όλο το βάρος στα πόδια του κι αυτό ακριβώς
το γεγονός εκμεταλλεύεται ο τερματοφύλακας προσπαθώντας να τον νικήσει στην
ψυχολογία. Είναι φοβερός ο τρόπος που κοιτιούνται στα μάτια. Ο φόβος της αποτυχίας
του εκτελεστή γίνεται όπλο εκτίναξης του πορτιέρο.
Το γεγονός δε ότι δεν είναι αναγκασμένος να κόβει ατελείωτα χιλιόμετρα για να
δικαιολογήσει την παρουσία του στο γήπεδο τού επιτρέπει να αγωνίζεται μέχρι
προχωρημένη ηλικία. Όλοι οι μεγάλοι τερματοφύλακες τερματίζουν την καριέρα τους λίγο
πριν ή μετά τα σαράντα, κουβαλώντας τις εμπειρίες και το κύρος μιας ολόκληρης ζωής.
Και πολύ συχνά, λόγω της ηλικίας και του σεβασμού που εκπέμπουν, επιλέγονται από τους
συμπαίκτες τους να φορούν το τιμητικό περιβραχιόνιο του αρχηγού.
Το μεγαλύτερο όμως όφελος από την επιλογή της θέσης του τερματοφύλακα – μιας και
είναι κυρίως θεατής - είναι η άνεση που του παρέχει η θέση του. Είναι ο μόνος που έχει την
πολυτέλεια να διαθέτει δική του πετσέτα – κρεμασμένη στα δίχτυα – και δικό του
μπουκαλάκι νερό. Δεν θα το πιστέψετε, αλλά σε τοπικό παιχνίδι του ερασιτεχνικού
πρωταθλήματος έχω δει με τα μάτια μου τερματοφύλακα μαζί με το νερό και την πετσέτα
να έχει μέσα στο τέρμα πλαστικό κυπελλάκι …φραπέ! Η χλιδή σε όλο της το μεγαλείο. Ο
συγκεκριμένος τερματοφύλακας, παρότι διάσημος ξενύχτης και «ρουφήχτρας» (μεταφορικά
και κυριολεκτικά), εκείνη τη μέρα δεν δέχτηκε ούτε ένα γκολ. Μετά το τέλος του αγώνα οι
οπαδοί της ομάδας του επέμεναν γελώντας πως πρόσεχε διπλά, για να μην του χύσει η
μπάλα τον φραπέ…
40
“ΕΒΔΟΜΗ ΕΣΠΕΡΙΝΗ”

Ένα τσιγάρο πριν, ένα sms μετά...
ΗΜΈΡΩΝΕ ΤΕΤΆΡΤΗ ΠΡΩΊ. Λίγο μετά το χάραμα του ήλιου, σηκώθηκε μόνος με
βαριά διάθεση. Η μέρα προμηνυόταν δύσκολη και αγχωτική κι ένας δυνατός
αρωματικός καφές ήταν απαραίτητος για το ξεκίνημα. Ένα ζωογόνο ντους,
συνοδεία εκκωφαντικών μουσικών μπιτς, ξύπνησε τις αισθήσεις. Το μυαλό του θόλωσε
προσπαθώντας να βάλει σε τάξη τις εκκρεμότητες της μέρας. Ένα κακοτράχαλο βουνό από
υποχρεώσεις υψώθηκε μπροστά του. Άρχισε να το ανεβαίνει νοερά μετρώντας τα λεπτά για
να χωρέσουν στη μέρα. Στην κορφή στάθηκε σκεφτικός να πάρει ανάσα, κοιτάζοντας
μακριά στον ορίζοντα. Στο βάθος του χρόνου είδε την ελπίδα να του χαμογελάει. Άναψε
τσιγάρο, φύσηξε δυνατά τον καπνό και βγήκε στην κίνηση των δρόμων για να παλέψει
μόνος με τα θηρία…
Ξ
Η μέρα κύλησε βασανιστικά αργά. Η σκέψη του ήταν κολλημένη στην επερχόμενη
βραδινή όαση. Η μεγάλη στιγμή κρυβόταν πίσω από το σούρουπο και τον ανέμενε
καρτερικά. Μετρούσε τα δευτερόλεπτα έως ότου συναντήσει τη δικιά του θεά. Είχαν
κλείσει μυστικό ραντεβού λίγο πριν τις δέκα κι ήθελε να είναι πανέτοιμος για τη στιγμή που
μέρες περίμενε. Γύρισε σπίτι λίγο μετά τις εννιά. Αδειάζοντας τις σκέψεις του, έβαλε ένα
ποτό να χαλαρώσει και άναψε άλλο ένα τσιγάρο. Βυθίστηκε στον καναπέ, έκλεισε το κινητό
του και αφέθηκε στην αναμονή. Στις δέκα παρά τέταρτο ακριβώς χτύπησε το κουδούνι και
τα πόδια του άρχισαν να τρέμουν από την αγωνία. Αντικρίζοντάς την, η ψυχή του άναψε
βεγγαλικά για να το γιορτάσει. Ήταν προκλητικά ντυμένη στα κόκκινα και το κατάλευκο
πρόσωπό της έλαμπε. Τα μικρά μαύρα στίγματα στο μέτωπο της, τού φάνηκαν τόσο
αρμονικά ταιριασμένα. Τα πρώτα αναγνωριστικά παιχνιδίσματα τον έκαναν να την ποθήσει
ακόμα περισσότερα. Περνώντας τα λεπτά, το πάθος φούντωσε και άρχισαν να κυλιούνται
ιδρωμένοι στο καταπράσινο χαλί που είχε στρώσει ειδικά για την περίσταση. Τη στιγμή της
41
Γιάννης Φαρσάρης

κορύφωσης ένιωσε χιλιάδες φωνές παροξυσμού να του τρυπάνε τα μηλίγγια. Άφησε λίγο
χρόνο να κυλήσει ήρεμα και μετά κατευθύνθηκε στην κουζίνα. Ένας χυμός και μερικά
λεπτά για να στρώσουν οι ανάσες ήταν απαραίτητα. Κατόπιν ρίχτηκαν με περισσότερη
λύσσα στο καταπράσινο χαλί. Το μικροσκοπικό πλεχτό κάτασπρο εσώρουχό της τινάχτηκε
στον αέρα για να δώσει το σύνθημα. Την είχε πλέον κατακτήσει τελειωτικά κι οι φωνές στο
μυαλό του όλο και δυνάμωναν…
Η ολοκλήρωση έφερε τον κάματο και ένιωσαν κι οι δυο πως η αντίστροφη μέτρηση είχε
αρχίσει. Χάιδεψε τα μαλλιά της λίγο πριν ξεκινήσει να ντύνεται. Το πρόσωπό της ήταν
ωχρό και κουρασμένο, πλημμύριζε όμως από ικανοποίηση. Την αποχαιρέτησε ιπποτικά μ’
ένα βλέμμα ίσια στην ψυχή. Κόντευαν μεσάνυχτα. Η ήχος της πόρτας καθώς έφευγε
λειτούργησε μέσα του λυτρωτικά. Ένιωσε απόλυτος νικητής του παιχνιδιού. Αναζήτησε με
νευρικές κινήσεις το κινητό του και μετέτρεψε το ξεχείλισμα της ψυχής του σε γραπτό
μήνυμα προς τον κολλητό:
«Καλέ μου βαζελάκο, ελπίζω να μην έχασες τα μαθήματα ποδοσφαίρου που παρέδωσε πάλι απόψε
ο Θρύλος στα ευρωπαϊκά σαλόνια!».
42
“ΕΒΔΟΜΗ ΕΣΠΕΡΙΝΗ”ß